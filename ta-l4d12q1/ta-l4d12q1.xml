<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 12, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 12, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="177a"/>
      </div>
    </front>
    <body>
      <div xml:id="ta-l4d12q1">
        <head xml:id="ta-l4d12q1-Hd1e97">Quaestio 1</head>
        <head xml:id="ta-l4d12q1-Hd1e100">Distinctio 12</head>
        <div xml:id="ta-l4d12q1-Dd1e103">
          <head xml:id="ta-l4d12q1-Hd1e105">Prooemium</head>
          <p xml:id="ta-l4d12q1-d1e108">Postquam determinavit Magister de uno trium, in quibus consistit integritas hujus
            sacramenti, scilicet de eo quod est res et sacramentum; in parte ista intendit
            determinare de aliis duobus, scilicet de eo quod est sacramentum tantum, et de eo quod
            est res tantum; unde dividitur in partes duas: in prima determinat de eo quod est res
            tantum, ibi: <quote xml:id="ta-l4d12q1-Qd1e110">institutum est hoc sacramentum duabus de causis</quote>. Prima in
            duas: in prima determinat de accidentibus, quae sunt sacramenta, idest signa utriusque
            corporis Christi, scilicet veri et mystici; in secunda determinat de actu sacerdotis,
            qui est sacramentum sive signum passionis Christi, ibi: <quote xml:id="ta-l4d12q1-Qd1e113">post haec quaeritur, si
              quod gerit sacerdos, proprie dicatur sacrificium</quote>. Circa primum duo facit:
            primo determinat de ipsis accidentibus; secundo de fractione, quae in eis fundatur, ibi:
              <quote xml:id="ta-l4d12q1-Qd1e116">solet etiam quaeri de fractione et partitione</quote>. Circa hoc duo facit:
            primo determinat de ipsa fractione; secundo de partium significatione, ibi: <quote xml:id="ta-l4d12q1-Qd1e119">quid
              autem partes illae significent, Sergius Papa tradit</quote>. Circa primum duo facit:
            primo movet quaestionem; secundo determinat eam, ibi: <quote xml:id="ta-l4d12q1-Qd1e122">ideo quibusdam placet, quod
              non sit ibi fractio, sicut videtur</quote>. Circa quod quatuor opiniones ponit;
            secunda incipit ibi: <quote xml:id="ta-l4d12q1-Qd1e126">alii vero dicunt</quote> etc.; tertia ibi: <quote xml:id="ta-l4d12q1-Qd1e129">alii
              tradunt corpus Christi essentialiter frangi</quote>; quarta, ibi: <quote xml:id="ta-l4d12q1-Qd1e132">sed quia
              corpus Christi incorruptibile est, sane dici potest fractio illa et partitio non in
              substantia corporis, sed in ipsa forma panis sacramentaliter fieri</quote>. Et circa
            hoc duo facit: primo ponit opinionem quartam; secundo confirmat eam, quia prae ceteris
            vera est, ibi: <quote xml:id="ta-l4d12q1-Qd1e135">ne autem mireris vel insultes, si accidentia videantur frangi.
              Institutum est hoc sacramentum duabus de causis</quote>. Hic ponit effectum hujus
            sacramenti; et quia ex effectu rei accipitur usus ejus, ideo circa hoc duo facit: primo
            ponit effectum; secundo determinat utendi modum, ibi: <quote xml:id="ta-l4d12q1-Qd1e138">si autem quaeritur, utrum
              quotidie communicandum sit; audi quid inde tradit Augustinus</quote>. Hic est triplex
            quaestio: prima de accidentibus. Secunda de effectibus hujus sacramenti. Tertia de
            frequentatione ipsius. Circa primum quaeruntur tria: 1 utrum accidentia sint hic sine
            subjecto; 2 de operatione illorum accidentium; 3 de fractione quae in eis fundatur.</p>
        </div>
        <div xml:id="ta-l4d12q1-Dd1e143" type="articulus">
          <head xml:id="ta-l4d12q1-Hd1e145">Articulus 1</head>

          <head xml:id="ta-l4d12q1-Hd1e148" type="question-title">Utrum accidentia sine subjecto esse Deus facere possit</head>
          <div xml:id="ta-l4d12q1-Dd1e151">
            <head xml:id="ta-l4d12q1-Hd1e153">Quaestiuncula 1</head>
            <p xml:id="ta-l4d12q1-d1e156">Ad primum sic proceditur. Videtur quod accidentia sine subjecto esse, Deus facere non
              possit. Si enim esse rei separaretur ab ente, ens esset non ens. Sed hoc Deus non
              potest facere: quia non potest facere quod duo contradictoria sint simul vera. Ergo
              non potest separare esse rei ab ente. Sed accidentis esse est inesse, secundum
              philosophum. Ergo Deus non potest facere quin accidens insit.</p>
            <p xml:id="ta-l4d12q1-d1e159">Praeterea, quicumque separat definitionem a definito, ponit duo contradictoria esse
              simul vera: quia hoc ipsum quod est homo, est animal rationale mortale; et ita si
              ponatur esse homo et non esse animal rationale mortale, ponitur esse homo et non esse.
              Sed definitio accidentis est quod inest substantiae; unde etiam in definitione
              singulorum accidentium oportet quod ponatur substantia. Ergo cum Deus non possit
              facere contradictoria simul esse vera, neque facere poterit quod accidens sit sine
              substantia.</p>
            <p xml:id="ta-l4d12q1-d1e162">Praeterea, Deus non potest facere quod definitio insit alicui, et definitum non insit
              eidem, nec quod inter affirmationem et negationem sit medium. Sed si ponamus
              accidentia esse sine substantia, oportet alterum dictorum sequi. Ergo Deus non potest
              hoc facere. Probatio mediae. Non esse enim in subjecto, sed per se existere, est
              definitio substantiae, et opponitur contradictorie ei quod est esse in subjecto. Sed
              si ponamus aliquod accidens non esse in subjecto; vel ponemus quod aliquid sit medium
              inter esse in subjecto et non esse, vel ponemus quod aliquid sit non ens in subjecto,
              et non sit substantia: quia si est substantia, non est accidens. Ergo si ponamus
              accidens esse simul subjecto, sequitur alterum duorum: vel quod inter contradictoria
              sit medium; vel quod definitio separetur a definito, quod iterum implicat
              contradictoria esse simul vera.</p>
            <p xml:id="ta-l4d12q1-d1e165">Sed contra est quod dicitur Lucae 1, 37: <quote xml:id="ta-l4d12q1-Qd1e167">non erit impossibile apud Deum omne
                verbum</quote>.</p>
            <p xml:id="ta-l4d12q1-d1e172">Praeterea, potest Deus plura facere quam homo possit intelligere vel imaginari. Sed
              aliqui philosophi posuerunt dimensiones esse sine subjecto, sicut qui posuerunt
              mathematica separata. Ergo Deus potest hoc facere.</p>
          </div>
          <div xml:id="ta-l4d12q1-Dd1e176">
            <head xml:id="ta-l4d12q1-Hd1e178">Quaestiuncula 2</head>
            <p xml:id="ta-l4d12q1-d1e181">Ulterius. Videtur quod non sit congruum huic sacramento quod accidentia sint sine
              substantia. In sacramento enim perfectissimo non congruit esse aliquid quod divinae
              ordinationi repugnet. Sed divina ordinatio est quod accidens sit in subjecto. Ergo in
              hoc sacramento non competit quod sit sine subjecto.</p>
            <p xml:id="ta-l4d12q1-d1e184">Praeterea, sacramentum veritatis non decet aliqua fallacia. Sed hoc sacramentum est
              maximae veritatis, quia continet illum qui dixit, Joan. 14, 6: <quote xml:id="ta-l4d12q1-Qd1e186">ego sum
                veritas</quote>. Cum ergo existentibus accidentibus sine subjecto sequatur fallacia;
              quia accidentia, quantum est in se, significant substantiam propriam subesse: videtur
              quod non competat huic sacramento accidentia esse sine subjecto.</p>
            <p xml:id="ta-l4d12q1-d1e190">Praeterea, materia debet esse formae proportionata. Sed ex parte formae sacramenti
              non competeret quod esset accidens verbi sine essentia verbi. Ergo nec ex parte
              materiae competit quod sit accidens elementi sine elemento.</p>
            <p xml:id="ta-l4d12q1-d1e193">Sed contra, accidens subjecto respondet. Sed substantia panis, qui prius erat
              subjectum priorum accidentium, mutata est in alterum statum per hoc quod conversa est
              in corpus Christi. Ergo et accidentia congruit in alterum statum mutari, ut scilicet
              sint sine subjecto.</p>
            <p xml:id="ta-l4d12q1-d1e197">Praeterea, hoc sacramentum dicitur mysterium fidei. Sed fides non solum est supra
              intellectum, sed etiam supra sensum. Ergo in hoc sacramento non solum debet aliquid
              esse supra intellectum, sicut quod corpus Christi sub tam parvis panis dimensionibus
              contineatur; sed etiam supra sensum, scilicet quod accidentibus quae sensui subjacent,
              substantia propria non subsit.</p>
          </div>
          <div xml:id="ta-l4d12q1-Dd1e201">
            <head xml:id="ta-l4d12q1-Hd1e203">Quaestiuncula 3</head>
            <p xml:id="ta-l4d12q1-d1e206">Ulterius. Videtur quod accidentia non sint in hoc sacramento sine substantia. Esse
              enim in substantia aequaliter convenit omnibus accidentibus. Sed albedo non est hic
              sine subjecto: quod patet ex hoc quod dividitur per accidens, quod non competit nisi
              existenti in subjecto. Ergo nec quantitas aut aliquod accidens est hic sine
              subjecto.</p>
            <p xml:id="ta-l4d12q1-d1e209">Praeterea, illud quod sensus percipit in hoc sacramento, est ibi secundum veritatem;
              alias esset fictio in hoc sacramento. Sed sensus non tantum percipit ibi quantitatem
              aut albedinem, sed etiam quantum et album. Ergo non est ibi accidens sine
              subjecto.</p>
            <p xml:id="ta-l4d12q1-d1e212">Praeterea, accidens non individuatur nisi ex subjecto, sicut nec forma nisi ex
              materia. Sed accidentia sunt ibi individuata; alias non essent sensibilia. Ergo non
              sunt sine subjecto.</p>
            <p xml:id="ta-l4d12q1-d1e215">Praeterea, omnis forma separata a materia est intellectus in actu, ut a philosophis
              probatur. Sed si accidentia sunt hic sine subjecto, erunt quaedam formae sine materia:
              non enim habent materiam partem sui. Ergo erunt intellectus in actu, quod falsum
              apparet.</p>
            <p xml:id="ta-l4d12q1-d1e219">Praeterea, quanto aliquid appropinquat ad divinam simplicitatem, tanto est
              simplicius. Sed si sunt haec accidentia sine substantia, magis appropinquant ad
              divinam simplicitatem quam Angeli: quia in Angelis est compositio, ad minus ex quo est
              et quod est; quae in his accidentibus inveniri non potest. Ergo erunt nobiliora
              Angelis; quod falsum est.</p>
            <p xml:id="ta-l4d12q1-d1e222">Praeterea, impossibile est densitatem esse sine materia, neque raritatem: quia haec
              est definitio densi, quod multum de materia contineatur sub parvis dimensionibus; et
              contraria est definitio rari. Sed tactus percipit in hoc sacramento densitatem. Ergo
              est ibi materia sub dimensionibus; ergo dimensiones non per se existunt, et ita nec
              alia accidentia.</p>
            <p xml:id="ta-l4d12q1-d1e225">Sed contra: sicut, in praecedenti dist., dictum est, ibi non est alia substantia quam
              corporis Christi. Sed non sunt accidentia quae apparent, in corpore Christi sicut in
              subjecto, quia non determinant ipsum. Ergo non sunt in subjecto aliquo.</p>
            <p xml:id="ta-l4d12q1-d1e228">Praeterea, species ad hoc remanent in sacramento, ut ducant per significationem in
              corpus Christi. Sed si essent in aliquo sicut in subjecto, non ducerent in corpus
              Christi, sed magis in cognitionem sui subjecti. Ergo sunt hic accidentia sine
              subjecto.</p>
          </div>
          <div xml:id="ta-l4d12q1-Dd1e233">
            <head xml:id="ta-l4d12q1-Hd1e235">Quaestiuncula 1</head>
            <p xml:id="ta-l4d12q1-d1e238">Respondeo dicendum ad primam quaestionem, quod, sicut dicitur prima propositione
              libri de causis, causa prima est vehementioris impressionis supra causatum causae
              secundae quam ipsa causa secunda. Unde quando causa secunda removet influentiam suam a
              causato, adhuc potest remanere influentia causae primae in causatum illud; sicut
              remoto rationali, remanet vivum, quo remoto remanet esse. Cum ergo causa prima
              accidentium et omnium existentium Deus sit; causa autem secunda accidentium sit
              substantia, quia accidentia ex principiis substantiae causantur; poterit Deus
              accidentia in esse conservare, remota etiam causa secunda, scilicet substantia. Et
              ideo absque omni dubitatione dicendum est, quod Deus potest facere accidens sine
              subjecto.</p>
            <p xml:id="ta-l4d12q1-d1e241">Ad primum ergo dicendum, quod inesse non dicit esse accidentis absolute, sed magis
              modum essendi qui sibi competit ex ordine ad causam proximam sui esse. Et quia remoto
              ordine accidentis ad causam proximam, adhuc potest remanere ordo ipsius ad causam
              primam, secundum quem modus ipsius essendi non est inesse, sed ab alio esse; ideo
              potest Deus facere quod sit accidens, et non insit: nec tamen esse accidentis ab
              accidente removebitur, sed modus essendi.</p>
            <p xml:id="ta-l4d12q1-d1e244">Ad secundum dicendum, quod sicut probat Avicenna in sua Metaph., per se existere non
              est definitio substantiae: quia per hoc non demonstratur quidditas ejus, sed ejus
              esse; et sua quidditas non est suum esse; alias non posset esse genus: quia esse non
              potest esse commune per modum generis, cum singula contenta in genere differant
              secundum esse; sed definitio, vel quasi definitio, substantiae est res habens
              quidditatem, cui acquiritur esse, vel debetur, ut non in alio; et similiter esse in
              subjecto non est definitio accidentis, sed e contrario res cui debetur esse in alio;
              et hoc nunquam separatur ab aliquo accidente, nec separari potest: quia illi rei quae
              est accidens, secundum rationem suae quidditatis semper debetur esse in alio. Sed
              potest esse quod illud quod debetur alicui secundum rationem suae quidditatis, ei
              virtute divina agente non conveniat; et sic patet quod facere accidens esse sine
              substantia, non est separare definitionem a definito; et si aliquando hoc dicatur
              definitio accidentis, praedicto modo intelligenda est definitio dicta: quia aliquando
              ab auctoribus definitiones ponuntur causa brevitatis non secundum debitum ordinem, sed
              tanguntur illa ex quibus potest accipi definitio.</p>
            <p xml:id="ta-l4d12q1-d1e247">Ad tertium dicendum, quod sicut ab accidentibus in hoc sacramento removetur esse in
              subjecto, ita convenit eis non esse in subjecto; unde non ponitur aliquid medium inter
              affirmationem et negationem. Nec tamen sequitur quod definitio alicui conveniat cui
              non convenit definitum; quia non esse in substantia non est definitio substantiae, ut
              dictum est, sed habere quidditatem cui tale esse competat; et hoc non convenit eis ex
              ratione suae quidditatis, sed divina virtute.</p>
          </div>
          <div xml:id="ta-l4d12q1-Dd1e251">
            <head xml:id="ta-l4d12q1-Hd1e253">Quaestiuncula 2</head>
            <p xml:id="ta-l4d12q1-d1e256">Ad secundam quaestionem dicendum, quod accidentia remanere in hoc sacramento qualiter
              congruat, supra dictum est, dist. praec. Sed accidentia esse sine subjecto congruit
              huic sacramento multipliciter. Primo quantum ad significationem; quia species sine
              substantia existentes expressius ducunt in corpus Christi, quod sub eis continetur, et
              immediatius; si enim subjectum haberent, ducerent immediate in subjectum illud.
              Secundo propter effectum, qui est unio membrorum ad caput, in quo sunt per fidem; et
              ideo in hoc sacramento oportet aliquid esse supra naturam, per quod intellectus noster
              assuescat ad ea quae sunt fidei credenda. Tertio quantum ad usum, quia est cibus
              spiritualis; et ideo competit quod nullum accidentibus subjectum subsit, quod cibus
              corporalis esse possit. Quarto quantum ad perfectionem; quia enim hoc sacramentum est
              perfectissimum, ideo omnia quae sunt in hoc sacramento, altissimum statum accipiunt,
              sicut quod substantia panis in corpus gloriosum divinitati unitum convertitur; et
              propter hoc etiam accidentibus datur in hoc sacramento sine subjecto esse.</p>
            <p xml:id="ta-l4d12q1-d1e259">Ad primum ergo dicendum, quod divina dispositio quae aliquid ordinat secundum legem
              communem, etiam sibi aliqua reservat praeter legem communem facienda ad aliquod
              privilegium gratiae communicandum; nec ex hoc sequitur aliqua inordinatio, quia divina
              dispositio unicuique rei ordinem imponit.</p>
            <p xml:id="ta-l4d12q1-d1e262">Ad secundum dicendum, quod de substantia rei judicare non pertinet ad sensum, sed ad
              intellectum, cujus objectum est quod quid est, ut dicitur in 3 de anima; et ideo non
              accidit ibi aliqua deceptio; quia accidentia sunt ibi de quibus sensus judicat; sed de
              substantia verum judicium habet intellectus fide juvatus. Nec est inconveniens quod
              intellectus absque fide erret in hoc sacramento, sicut et in aliis quae sunt
              fidei.</p>
            <p xml:id="ta-l4d12q1-d1e265">Ad tertium dicendum, quod verbo inest virtus transubstantiandi; et ideo ad hoc quod
              sit vera transubstantiatio, oportet quod sit verum verbum; sed materia est ibi ad
              significandum; et ideo sufficit quod accidentia remaneant, quibus mediantibus
              significatio completur.</p>
          </div>
          <div xml:id="ta-l4d12q1-Dd1e269">
            <head xml:id="ta-l4d12q1-Hd1e271">Quaestiuncula 3</head>
            <p xml:id="ta-l4d12q1-d1e274">Ad tertiam quaestionem dicendum, quod quidam dixerunt, quod vera substantia panis
              simul remaneat sub sacramento cum corpore Christi; et secundum hoc accidentia non
              essent in hoc sacramento sine subjecto. Sed haec opinio in praecedenti dist. improbata
              est. Alia opinio est quod remanet ibi forma substantialis, et in ea fundantur omnia
              accidentia quae apparent. Sed non minus difficile est materialem formam substantialem
              a materia separare quam accidentia a substantiis. Et praeterea quantitas non respicit
              formam nisi ratione materiae; unde formae immateriales dimensionibus carent; et ideo,
              cum alia accidentia mediante quantitate referantur ad substantiam, non poterit forma
              existens sine materia, accidentium sensibilium subjectum esse. Boetius etiam dicit in
              Lib. de Trin. quod forma simplex subjectum esse non potest. Et ideo alii dixerunt,
              quod accidentia illa fundantur in aere sicut in subjecto. Sed haec opinio stare non
              potest. Constat enim quod ante transubstantiationem sub dimensionibus panis non erat
              aer. Ergo si conversione facta sit ibi aer, oportet quod aer subintraverit per motum
              localem dimensiones illas; et iste motus non percipitur. Et praeterea inconveniens est
              quod subjectum moveatur motu locali ad accidens, et quod accidens transeat de subjecto
              in subjectum. Probatum est etiam a philosophis, quod corpus naturale et corpus
              mathematicum non possunt esse simul; unde cum illae dimensiones quae fuerunt, sint
              quoddam corpus non naturale, sed mathematicum, non poterit aer cum illis dimensionibus
              simul esse, nec poterit esse subjectum eorum, quia habet dimensiones proprias aer. Cum
              ergo omnes dimensiones sint ejusdem speciei, in quacumque materia sint, quia materia
              non intrat in definitionem earum; si dimensiones panis iterum sint sicut in subjecto
              in aere, sequitur quod duo accidentia speciei ejusdem sunt in eodem subjecto; quod est
              contradictoria esse simul; quia accidentium ejusdem speciei numeratio non est nisi ex
              subjecto; unde si subjectum sit unum, sequitur illa accidentia esse plura et non
              plura. Constat etiam quod aer non est susceptivus talium accidentium, scilicet
              duritiei, figurae determinatae, et aliarum hujusmodi quae ibi apparent. Et ideo
              dicendum est, quod accidentia sunt ibi sine subjecto; non enim potest dici, quod sint
              in corpore Christi sicut in subjecto. Sciendum autem, quod substantia corporalis habet
              quod sit subjectum accidentium ex materia sua, cui primo inest subjici alteri. Prima
              autem dispositio materiae est quantitas; quia secundum ipsam attenditur divisio ejus
              et indivisio, et ita unitas et multitudo, quae sunt prima consequentia ens; et propter
              hoc sunt dispositiones totius materiae, non hujus aut illius tantum. Unde omnia alia
              accidentia mediante quantitate in substantia fundantur, et quantitas est prior eis
              naturaliter; et ideo non claudit materiam sensibilem in ratione sua, quamvis claudat
              materiam intelligibilem, ut dicitur in 7 Metaph. Unde ex hoc quidam decepti fuerunt,
              ut crederent dimensiones esse substantiam rerum sensibilium; quia remotis qualitatibus
              nihil sensibile remanere videbant nisi quantitatem, quae tamen secundum esse suum
              dependet a substantia, sicut et alia accidentia. Virtute autem divina confertur
              dimensionibus quae fuerunt panis, ut sine subjecto subsistant in hoc sacramento, quod
              est prima proprietas substantiae; et per consequens datur eis ut sustineant alia
              accidentia, sicut et sustinebant quando substantia eis suberat; et sic alia accidentia
              sunt in dimensionibus sicut in subjecto, ipsae vero dimensiones non sunt in
              subjecto.</p>
            <p xml:id="ta-l4d12q1-d1e277">Ad primum ergo dicendum, quod prima accidentia consequentia substantiam sunt
              quantitas et qualitas; et haec duo proportionantur duobus principiis essentialibus
              substantiae, scilicet formae et materiae (unde magnum et parvum Plato posuit
              differentias materiae); sed qualitas ex parte formae. Et quia materia est subjectum
              primum quod non est in alio, forma autem est in alio, scilicet materia; ideo magis
              appropinquat ad hoc quod est non esse in alio, quantitas quam qualitas, et per
              consequens quam alia accidentia.</p>
            <p xml:id="ta-l4d12q1-d1e280">Ad secundum dicendum, quod quantitas dimensiva secundum suam rationem non dependet a
              materia sensibili, quamvis dependeat secundum suum esse; ideo in praedicando et
              subjiciendo accipit modum substantiae et accidentis; unde lineam dicimus et
              quantitatem et quantam, et magnitudinem et magnam; et ideo cum sint ibi dimensiones
              sine substantia, non tantum videt sensus quantitatem, sed etiam quantum. De aliis
              autem accidentibus planum est quod est ibi aliquid album, quia albedo est ibi in
              subjecto.</p>
            <p xml:id="ta-l4d12q1-d1e283">Ad tertium dicendum, quod de ratione individui duo sunt: scilicet quod sit ens actu
              vel in se vel in alio; et quod sit divisum ab aliis quae sunt vel possunt esse in
              eadem specie, in se indivisum existens; et ideo primum individuationis principium est
              materia, qua acquiritur esse in actu cuilibet tali formae sive substantiali sive
              accidentali; et secundarium principium individuationis est dimensio, quia ex ipsa
              habet materia quod dividatur; unde in carentibus dimensione impossibile est aliquam
              esse distinctionem nisi per formam, quae facit diversitatem speciei; et propter hoc in
              Angelis sunt tot species quot individua; quia cum sint formae sive quidditates
              subsistentes ex seipsis, habent esse in actu et distinctionem; et ideo non indigent ad
              sui individuationem neque materia neque dimensione. Si ergo quantitas sine materia
              haberet esse actu, per se haberet individuationem, quia per se haberet divisionem
              illam secundum quam dividitur materia; et sic una pars differret ab alia non specie,
              sed numero, secundum ordinem qui attenditur in situ partium; et similiter una linea ab
              alia differret numero, dummodo acciperetur in diverso situ. Quia ergo in hoc
              sacramento ponimus dimensiones per se subsistere, constat quod ex seipsis
              individuantur, et per ea alia accidentia quae in eis fundantur.</p>
            <p xml:id="ta-l4d12q1-d1e287">Ad quartum dicendum, quod illud quod est intellectus vel intellectum in actu,
              secundum philosophos, oportet esse separatum non solum a materia, sed etiam a
              conditionibus materiae individuantibus; et hoc non est in proposito, ut ex dictis
              patet.</p>
            <p xml:id="ta-l4d12q1-d1e290">Ad quintum dicendum, quod cum ista accidentia habeant esse et essentias proprias, et
              eorum essentia non sit eorum esse, constat quod aliud est in eis esse et quod est; et
              ita habent compositionem illam quae in Angelis invenitur, et ulterius compositionem ex
              partibus quantitatis, quae in Angelis non invenitur; et sic magis recedunt a divina
              simplicitate.</p>
            <p xml:id="ta-l4d12q1-d1e293">Ad sextum dicendum, quod sicut subjectum quod ponitur in definitione aliorum
              accidentium, non est de essentia accidentis; ita etiam materia, quae ponitur in
              definitione raritatis et densitatis, non est de essentia eorum; non enim est densitas
              materia multa existens sub parvis dimensionibus, sed proprietas quaedam consequens ex
              hoc quod materia sic se habet; unde talem proprietatem Deus potest facere, etiam si
              materia non esset.</p>
          </div>
        </div>
        <div xml:id="ta-l4d12q1-Dd1e298" type="articulus">
          <head xml:id="ta-l4d12q1-Hd1e300">Articulus 2</head>

          <head xml:id="ta-l4d12q1-Hd1e303" type="question-title">Utrum accidentia, quae remanent in hoc sacramento, possint
            immutare aliquid extrinsecum</head>
          <div xml:id="ta-l4d12q1-Dd1e306">
            <head xml:id="ta-l4d12q1-Hd1e308">Quaestiuncula 1</head>
            <p xml:id="ta-l4d12q1-d1e311">Ad secundum sic proceditur. Videtur quod accidentia quae remanent in hoc sacramento,
              non possunt immutare aliquid extrinsecum. Illa enim agunt et patiuntur ad invicem quae
              communicant in materia, ut dicitur in 1 de Generat. Sed accidentia illa non
              communicant in materia cum corporibus exterioribus. Ergo non possunt ea immutare.</p>
            <p xml:id="ta-l4d12q1-d1e314">Praeterea, actio naturalis requirit contactum naturalem, ut patet in 1 de Generat.
              Sed mathematicis, idest dimensionibus separatis, non convenit tactus physicus, sed
              mathematicus tantum, sicut et locus, ut ibidem dicitur. Ergo cum in hoc sacramento
              sint dimensiones separatae, in quibus alia accidentia fundantur, ut dictum est,
              videtur quod non possint agere in aliquid extrinsecum.</p>
            <p xml:id="ta-l4d12q1-d1e317">Praeterea, passum, quamvis in principio sit contrarium, tamen in fine est simile. Sed
              si corpora exteriora immutarentur, ipsa jam immutata non essent formae tantum, sed
              formae in materia. Ergo non possunt immutari a dimensionibus quae sunt formae
              tantum.</p>
            <p xml:id="ta-l4d12q1-d1e320">Sed contra, nihil sentitur nisi quod immutat sensum. Sed hujusmodi accidentia
              sentiuntur. Ergo immutant.</p>
            <p xml:id="ta-l4d12q1-d1e324">Praeterea, omne quod habet esse, habet agere aliquo modo: quia nulla res destituitur
              propria operatione. Sed hujusmodi accidentia habent esse. Ergo possunt agere.</p>
          </div>
          <div xml:id="ta-l4d12q1-Dd1e328">
            <head xml:id="ta-l4d12q1-Hd1e330">Quaestiuncula 2</head>
            <p xml:id="ta-l4d12q1-d1e333">Ulterius. Videtur quod non possint aliquid extrinsecum immutare substantialiter.
              Generans enim debet esse simile generato. Sed omne generatum est compositum ex materia
              et forma. Cum ergo accidentia illa sint formae tantum, non possunt immutare generatum
              aliquid extra se. Et hac ratione utitur philosophus in 7 Metaph. contra Platonem, qui
              ponebat formas separatas esse causas generationis sensibilium.</p>
            <p xml:id="ta-l4d12q1-d1e336">Praeterea, nihil agit ultra suam speciem, sed citra quandoque: quia effectus non est
              nobilior causa. Sed substantia est nobilior omni accidente. Ergo illa accidentia non
              possunt aliquam substantiam generare.</p>
            <p xml:id="ta-l4d12q1-d1e339">Sed contra, species istae habent eamdem virtutem quam habebant ante
              transubstantiationem: quia nihil est eis ablatum, sed additum. Sed ante
              transubstantiationem poterant aliquid substantialiter immutare. Ergo et post.</p>
          </div>
          <div xml:id="ta-l4d12q1-Dd1e343">
            <head xml:id="ta-l4d12q1-Hd1e345">Quaestiuncula 3</head>
            <p xml:id="ta-l4d12q1-d1e348">Ulterius. Videtur quod ista accidentia nullo modo possint corrumpi. Quia ista
              accidentia sunt formae tantum. Sed forma est invariabili essentia consistens, ut
              dicitur in Lib. sex principiorum. Ergo hujusmodi species non corrumpuntur.</p>
            <p xml:id="ta-l4d12q1-d1e351">Praeterea, omnis res per se subsistens sine materia, est incorruptibilis: quia
              materia est corruptionis principium, sicut patet in Angelis et animabus. Sed hujusmodi
              species sunt formae sine materia subsistentes. Ergo sunt incorruptibiles.</p>
            <p xml:id="ta-l4d12q1-d1e354">Praeterea, si corrumpuntur, aut corruptio ista est naturalis, aut miraculosa.
              Naturalis non: quia sicut nihil generatur naturaliter nisi compositum, ita nihil
              corrumpitur nisi compositum naturaliter. Similiter neque miraculosa: quia sic sola Dei
              virtute fieret: Deus autem, secundum Augustinum, non est causa tendendi in non esse.
              Ergo nullo modo corrumpitur.</p>
            <p xml:id="ta-l4d12q1-d1e357">Sed contra, quamdiu sunt accidentia sensibilia sentiri possunt. Sed quandoque
              desinunt sentiri posse hujusmodi accidentia. Ergo desinunt esse.</p>
            <p xml:id="ta-l4d12q1-d1e361">Praeterea, quamdiu species manent, et corpus Christi manet sub sacramento. Sed corpus
              Christi quandoque desinit esse sub sacramento. Ergo quandoque desinunt esse species
              illae.</p>
          </div>
          <div xml:id="ta-l4d12q1-Dd1e366">
            <head xml:id="ta-l4d12q1-Hd1e368">Quaestiuncula 4</head>
            <p xml:id="ta-l4d12q1-d1e371">Ulterius. Videtur quod ex eis non possit aliquid generari. Corruptio enim generationi
              vel factioni opponitur. Sed omne quod non habet materiam partem sui, si fit, oportet
              quod ex nihilo fiat. Ergo si corrumpitur, oportet quod in nihilum tendat, et nihil ex
              eo fiat.</p>
            <p xml:id="ta-l4d12q1-d1e374">Praeterea, substantia et accidens magis differunt quam corpus et spiritus. Sed ex
              corpore non potest fieri spiritus, ut patet in Lib. de duabus naturis. Ergo ex
              speciebus illis quae sunt accidentia tantum, non potest substantia aliqua
              generari.</p>
            <p xml:id="ta-l4d12q1-d1e377">Praeterea, impossibile est ex uno simul et semel multa fieri. Sed si aliquid
              generatur, in illo est invenire substantiam et accidens. Ergo non potest generari ex
              accidente tantum.</p>
            <p xml:id="ta-l4d12q1-d1e380">Praeterea, si aliquid generatur, aut illa generatio est naturalis, aut miraculosa.
              Naturalis non: quia generatum et id ex quo generatur naturaliter conveniunt in
              materia, ut patet in omnibus generationibus naturalibus; quod hic non potest inveniri.
              Similiter nec miraculosa: quia quod vermes aliquando inde generentur, vel in cinerem
              resolvantur, hoc est in irreverentiam tanti sacramenti; quod a Deo non est. Ergo nullo
              modo aliquid ex hujusmodi speciebus generari potest.</p>
            <p xml:id="ta-l4d12q1-d1e384">Sed contra est, quod sensibiliter apparet, si diu reserventur, paulatim in aliud
              mutari.</p>
            <p xml:id="ta-l4d12q1-d1e387">Praeterea, Innocentius dicit: <quote xml:id="ta-l4d12q1-Qd1e389">in quo similitudo deficeret, in eo sacramentum
                non esset</quote>, sed <quote xml:id="ta-l4d12q1-Qd1e392">ibi se proderet, et locum fidei auferret</quote>. Ergo
              oportet esse omnimodam similitudinem specierum ad substantiam panis. Sed ex substantia
              panis poterat aliquid generari. Ergo et ex speciebus ibi remanentibus.</p>
          </div>
          <div xml:id="ta-l4d12q1-Dd1e397">
            <head xml:id="ta-l4d12q1-Hd1e399">Quaestiuncula 5</head>
            <p xml:id="ta-l4d12q1-d1e402">Ulterius. Videtur quod non possint nutrire. Quia omnis cibus qui nutrit, in corpus
              transit, et superfluitates ex eo resolvuntur. Sed cibus iste non vadit in corpus, ut
              Ambrosius in littera dicit. Ergo non nutrit.</p>
            <p xml:id="ta-l4d12q1-d1e405">Praeterea, ex eisdem nutrimur ex quibus sumus, ut dicitur in 2 de generatione. Sed
              non sumus ex accidentibus. Ergo ex eis non nutrimur.</p>
            <p xml:id="ta-l4d12q1-d1e408">Praeterea, omne quod nutrit quocumque modo, solvit jejunium. Si ergo species istae
              nutriunt, solvunt jejunium; et sic post sumptionem corporis Christi non posset aliquis
              communicare; quod falsum est.</p>
            <p xml:id="ta-l4d12q1-d1e411">Sed contra est quod dicitur in Glossa, 1 Corinth. 11, super illud: <quote xml:id="ta-l4d12q1-Qd1e413">alius
                quidem esurit, alius autem ebrius est</quote>, quod aliqui sunt inebriati ex usu
              specierum hujus sacramenti.</p>
            <p xml:id="ta-l4d12q1-d1e418">Praeterea, nihil aufert sitim vel famem, nisi quod nutrit. Sed sensibiliter reperiri
              potest quod ex potu illo sitis tollitur, praecipue si in multa quantitate sumatur.
              Ergo nutriunt species illae.</p>
          </div>
          <div xml:id="ta-l4d12q1-Dd1e422">
            <head xml:id="ta-l4d12q1-Hd1e424">Quaestiuncula 6</head>
            <p xml:id="ta-l4d12q1-d1e427">Ulterius. Videtur quod nullus liquor possit speciebus illis permisceri. Quia, ut in 1
              de generatione, probat philosophus, accidens non permiscetur substantiae. Sed quilibet
              liquor substantia quaedam est. Cum ergo illae species sint tantum accidentia, videtur
              quod nihil possit eis permisceri.</p>
            <p xml:id="ta-l4d12q1-d1e430">Praeterea, sicut hoc sacramentum sub certa forma verborum consecratur, ita et aqua
              benedicta. Sed si aqua permiscetur aquae benedictae, totum fit benedictum. Si ergo
              aliquis liquorum permisceri posset vino consecrato, esset totum consecratum; et sic
              liquor ille transiret in sanguinem Christi sine forma verborum, quod falsum est.</p>
            <p xml:id="ta-l4d12q1-d1e433">Praeterea, humidorum permixtorum efficitur superficies una. Si ergo illis speciebus
              aliquis liquor admisceatur, efficitur una superficies liquoris advenientis et
              specierum praeexistentium. Sed superficies liquoris est in subjecto, superficies autem
              specierum non est in subjecto. Ergo eadem superficies erit in subjecto et non in
              subjecto; quod est impossibile.</p>
            <p xml:id="ta-l4d12q1-d1e436">Praeterea, corpus Christi non est sub sacramento ex quo sub speciebus illis est alia
              substantia. Sed si aliquis liquor subtilis, puta vinum vel aqua, admisceatur illis
              speciebus, cum non contineatur propriis terminis, oportet quod diffluat ad terminos
              dimensionum sub quibus erat corpus Christi. Ergo desinunt ibi esse species: ergo
              corrumpuntur et non permiscentur.</p>
            <p xml:id="ta-l4d12q1-d1e440">Praeterea, sicut album et nigrum sunt differentiae coloris; ita magnum et parvum sunt
              differentiae quantitatis, vel circa quantitatem. Sed idem color non est albus et
              niger. Ergo neque eaedem dimensiones sunt magnae et parvae. Sed addito aliquo liquore
              dimensiones illae efficiuntur magnae. Ergo non sunt eaedem quae prius; ergo non
              permiscentur.</p>
            <p xml:id="ta-l4d12q1-d1e443">Sed contra, secundum philosophum in 1 de generatione, ea quae sunt divisibilia in
              minima, sunt bene permiscibilia. Sed ita est de speciebus illis. Ergo et cetera.</p>
            <p xml:id="ta-l4d12q1-d1e446">Praeterea, majus est corrumpi quam permisceri. Sed species possunt corrumpi. Ergo
              possunt permisceri.</p>
          </div>
          <div xml:id="ta-l4d12q1-Dd1e450">
            <head xml:id="ta-l4d12q1-Hd1e452">Quaestiuncula 1</head>
            <p xml:id="ta-l4d12q1-d1e455">Respondeo dicendum ad primam quaestionem, quod agere non est nisi rei per se
              subsistentis; et ideo neque materia agit neque forma, sed compositum; quod tamen non
              agit ratione materiae, sed ratione formae, quae est actus, et actionis principium. Et
              quia quantitas se tenet ex parte materiae, et qualitas ex parte formae; ideo quantitas
              non agit nisi mediante qualitate, quae est per se actionis principium; unde qualitates
              sunt sensibiles primo, quantitates secundo. Quia ergo in sacramento quantitates
              retinent eumdem modum essendi quem habebant substantia panis existente, ideo habent
              eumdem modum agendi, ut immutent et agant naturaliter sicut prius. Quantitatis enim,
              quae alium modum essendi habet, quia non est in subjecto, non est agere nisi mediante
              qualitate.</p>
            <p xml:id="ta-l4d12q1-d1e458">Ad primum ergo dicendum, quod materia accidentis est proximum subjectum ejus;
              proximum autem subjectum qualitatis corporalis est quantitas, ut superficies coloris;
              et ideo qualitas quae est actionis principium, communicat quodammodo in materia cum
              his quae sunt extra, quia quantitas hinc inde subesse invenitur.</p>
            <p xml:id="ta-l4d12q1-d1e461">Ad secundum dicendum, quod mathematici non solum abstrahunt a materia, sed a
              sensibilibus accidentibus. Et quia dimensiones in hoc sacramento non sunt separatae ab
              accidentibus sensibilibus; ideo non solum habent tactum mathematicum sicut
              mathematica, sed etiam physicum: quia ratione illorum accidentium possunt immutare et
              immutari.</p>
            <p xml:id="ta-l4d12q1-d1e464">Ad tertium dicendum, quod quantum ad immutationem accidentalem satis simile invenitur
              hinc inde: quia sicut in sacramento non est albedo separata, sed album quod agit; ita
              exterius per immutationem non fit albedo, sed aliquod album; et ita, inquantum
              hujusmodi, passum in fine est simile.</p>
          </div>
          <div xml:id="ta-l4d12q1-Dd1e468">
            <head xml:id="ta-l4d12q1-Hd1e470">Quaestiuncula 2</head>
            <p xml:id="ta-l4d12q1-d1e473">Ad secundam quaestionem dicendum, quod in actionibus naturalibus formae substantiales
              non sunt immediatum actionis principium, sed agunt mediantibus qualitatibus activis et
              passivis, sicut propriis instrumentis; ut dicitur in 2 de anima, quod calor naturalis
              est quo anima agit; et ideo qualitates non solum agunt in virtute propria, sed etiam
              in virtute formae substantialis. Unde actio earum non solum terminatur ad formam
              accidentalem, sed etiam ad formam substantialem; et propter hoc generatio est terminus
              alterationis. Hujusmodi autem virtutem instrumentalem recipiunt eo ipso quo a
              principiis essentialibus causantur. Unde sicut remotis substantiis remanet
              accidentibus idem esse secundum speciem virtute divina, ita etiam remanet eis eadem
              virtus quae et prius; et ideo, sicut ante poterant immutare ad formam substantialem,
              ita et nunc.</p>
            <p xml:id="ta-l4d12q1-d1e476">Ad primum ergo dicendum, quod nos non ponimus omnino hujusmodi qualitates separatas,
              sicut Plato ponebat formas naturales, cum ponamus pro subjecto id quod erat proximum
              subjectum eorum primo; et ideo non est similis ratio hinc inde. Tamen hic etiam
              generans non est omnino simile generato: quia generatum est substantia, generans autem
              non. Sed hoc ideo contingit, quia, ut dictum est, hujusmodi qualitates habent
              instrumentalem virtutem generandi. Generatum autem non oportet quod assimiletur
              instrumento, sed principali generanti, ut dicit Commentator in 11 Metaph.: quia
              instrumentum non agit virtute sua sed alterius, et illi assimilat, non sibi; unde
              generatio hic assimilatur substantiae quae prius erat. Plato autem formas separatas
              non ponebat instrumentalia generantia, sed primas causas generationis et
              principales.</p>
            <p xml:id="ta-l4d12q1-d1e479">Ad secundum dicendum, quod propria virtute nihil agit ultra suam speciem: sed virtute
              alterius, cujus est instrumentum, potest agere ultra speciem suam, sicut serra agit ad
              formam scamni.</p>
          </div>
          <div xml:id="ta-l4d12q1-Dd1e483">
            <head xml:id="ta-l4d12q1-Hd1e485">Quaestiuncula 3</head>
            <p xml:id="ta-l4d12q1-d1e488">Ad tertiam quaestionem dicendum, quod unaquaeque res habet proprium esse suae
              speciei. Non enim esse in omnibus est unius speciei, sicut nec animalitas est unius
              speciei in omnibus animalibus, nec humanitas eadem numero in omnibus hominibus, sicut
              et unaquaeque res habet propriam actionem. Unde sicut in qualitatibus quae remanent in
              sacramento, remanet actio conformis actioni substantiae prius existentis; ita etiam
              esse subsistens quod convenit dimensionibus remanentibus, est conforme illi esse quod
              prius substantia panis habebat. Unde sicut qualitas facit eamdem actionem quam prius
              faciebat, substantia panis et vini existente; ita esse, in quo dimensiones subsistunt,
              tollitur eisdem passionibus quibus antea tolleretur, eadem substantia existente; et
              propter hoc eodem modo corrumpuntur accidentia remanentia, sicut et prius corrumpi
              poterant. Prius autem corrumpi poterant dupliciter. Uno modo manente substantia
              subjecti, per aliquam accidentalem mutationem: sicut ex parte qualitatum secundum
              aliquam alterationem vinum saporem vel colorem mutare poterat; et ita color qui prius
              erat, aut sapor, corrumpebatur; sed quantitas praedicto modo non poterat corrumpi per
              motum in quantitate, scilicet augmentum, quia vinum et panis non sunt corpora animata,
              quae possunt esse subjectum augmenti et diminutionis, sed per additionem vel
              divisionem: quia secundum philosophum in 3 Metaph., in additione quantitatis ad
              quantitatem una quantitas esse incipit duabus esse desinentibus, et e contrario est in
              divisione. Alio modo per corruptionem substantiae: quae quidem contingit ex
              transmutatione accidentium, et ex parte qualitatum: quia sicut generatio, ita et
              corruptio est terminus alterationis; et ex parte quantitatis: quia cum unaquaeque res
              naturalis habeat quantitatem determinatam, intantum poterit divisio fieri quod species
              non remanebit. Unde etiam in hoc sacramento aliquando aliqua alteratione facta in
              qualitatibus, adhuc manet esse illud dimensionum conforme substantiae praecedenti; et
              tunc ratione ipsius corruptionis accidentium non desinit esse corpus Christi sub
              sacramento. Aliquando autem alteratio ad terminum venit, et tunc esse praedictum
              tollitur, et sic desinit esse sacramentum. Et similiter ex parte quantitatis: quia si
              fiat divisio in partes tantae quantitatis quae sufficiat ad speciem panis vel vini;
              sunt quidem aliae dimensiones, quia partes continui, quae erant potentia, fiunt actu;
              sed esse conforme substantiae praeexistenti manet, et ideo adhuc est sacramentum. Si
              autem quantitas partium ad hoc non sufficiat, utrumque esse desinet, et dimensio et
              esse praedictum; et ideo corpus Christi desinit esse sub sacramento.</p>
            <p xml:id="ta-l4d12q1-d1e491">Ad primum ergo dicendum, quod forma dicitur esse invariabilis, quia non est
              variationis subjectum; tamen per variationem tollitur, sicut patet in alteratione et
              augmento; et ita largo modo dicuntur corrumpi, prout omne quod esse desinit, dicitur
              corrumpi.</p>
            <p xml:id="ta-l4d12q1-d1e494">Ad secundum dicendum, quod dimensiones, quae sunt proximae dispositiones materiae,
              retinent in hoc sacramento vicem materiae; et ideo se habent ad esse in quo subsistunt
              sicut materia ad formam substantialem, et ipsae subsunt sicut subjectum accidentibus;
              et hoc modo corruptionis principium esse possunt, sicut et materia esset. Ipsae etiam
              partes dimensionum, cum sint in potentia, habent quamdam rationem materiae ratione
              totius dimensionis; et ideo ex parte earum accidit corruptio aliqua in tota dimensione
              per divisionem.</p>
            <p xml:id="ta-l4d12q1-d1e497">Ad tertium dicendum, quod species sic remanere miraculosum est; sed quod sic
              remanentes corrumpantur, est naturale; sicut miraculosum est quod caecus visum
              recipiat; sed quod jam visu recepto videat, est naturale. Remanet enim quidam
              compositionis modus in accidentibus istis, dum quantitas retinet rationem materiae, et
              qualitas rationem formae, ut dictum est.</p>
          </div>
          <div xml:id="ta-l4d12q1-Dd1e502">
            <head xml:id="ta-l4d12q1-Hd1e504">Quaestiuncula 4</head>
            <p xml:id="ta-l4d12q1-d1e507">Ad quartam quaestionem dicendum, quod quidam dicunt, quod quamvis illae species
              possint corrumpi et putrefieri, tamen ex tali putrefactione vel corruptione non
              generantur vermes, vel aliquid hujusmodi. Sed hoc nihil est. Constat enim quod
              accidentia quando corrumpuntur, non hoc modo desinunt ut dispareant omnino, ac si
              totaliter annihilarentur; sed succedit illis accidentibus aliquid sensibile; et hoc
              oportet esse de novo generatum. Nec est differentia, quidquid sit illud, utrum sit
              vermis, vel cinis, vel aliquid hujusmodi; quia similis difficultas est de omnibus. Et
              ideo alii dixerunt, quod substantia panis ibi remanet, ex qua materialiter aliqua
              generari possunt. Sed haec opinio supra improbata est. Et ideo alii dixerunt, quod ex
              mutua actione accidentium sacramenti ad corpora circumstantia generantur vermes ex
              aere continente. Sed hoc non videtur esse verum; quia accidentia illa non habent ibi
              aliam actionem quam haberent si substantia remansisset; sed quando substantia erat,
              non poterant vermes ex aere generari, vel cinis, per talem actionem; unde nec modo. Et
              praeterea, sensibiliter apparet quod in illo loco ubi fuit corpus Christi, est illud
              quod generatur; et ibidem alteratio praecedens apparet. Aer autem ante ultimum instans
              corruptionis specierum non erat in loco illo; quia sic subintrasset dimensiones sub
              quibus erat corpus Christi; quod est impossibile. Nec etiam movebatur ad locum illum,
              quia quietus forte manebat. Unde sequitur quod totus motus aeris, et alteratio ipsius
              et corruptio, et generatio vermium aut cineris, sit in eodem instanti; quod est
              impossibile. Et praeterea idem accideret, si corpus Christi conservaretur inter aliqua
              corpora solida quae non subintraret aer, et non appareret aliqua mutatio facta in
              corporibus solidis circumstantibus. Et praeterea, si corpus Christi in magna
              quantitate consecratum esset, idem posset accidere; et tanta inspissatio aeris non
              posset de facili accidere sine sensibili ipsius immutatione. Et ideo alii dicunt, quod
              peracto sacramento, redit substantia panis sub speciebus quae prius suberat, et ex
              illa generantur vermes, vel aliquid hujusmodi. Sed hoc non potest esse. Quamdiu enim
              est ibi corpus Christi, non redit substantia panis; quia sic esset corpus Christi sub
              speciebus cum substantia panis; quod est tertia opinio, quae non sustinetur. Quamdiu
              autem sunt ibi species, manet sub speciebus corpus Christi; unde quamdiu manent
              species, substantia panis non redit; remotis autem speciebus illis, jam non est ibi
              substantia panis, sed vermium vel cineris, vel alicujus hujusmodi. Nunquam enim est
              substantia panis sine speciebus panis; unde substantia panis non redit. Nisi forte
              dicatur redire quo ad materiam tantum, quia illa eadem materia quae prius erat sub
              forma panis, postmodum fit sub forma cineris, vel alicujus hujusmodi; et hoc posset
              stare cum secunda opinione prius tacta quantum ad hoc quod ponebat substantiam panis
              in praejacentem materiam resolvi; quod stare non potest, ut supra probatum est. Sed
              quantum ad aliam partem, quae ponebat quod annihilaretur, non potest stare; quia quod
              in nihilum redactum est, non potest iterum idem numero sumi. Sed quantum ad primam
              opinionem, quae communiter sustinetur, omnino stare non potest; quia quod conversum
              est in alterum, non potest redire, nisi alterum in ipsum convertatur; substantia autem
              panis conversa est in corpus Christi; et haec substantia, scilicet panis, facta est
              illa, scilicet corporis Christi, ut ex praedictis patet; unde non potest esse quod
              substantia panis redeat neque quantum ad totum neque quantum ad partem, nisi corpus
              Christi e converso convertatur in substantiam panis, quod est impossibile. Et ideo
              impossibile est dicere quod substantia panis redeat neque secundum totum neque
              secundum partem; si redire proprie sumatur, ut sit idem numero quod redit. Si autem
              materia panis redire dicatur, non quia eadem numero redeat, sed alia ejusdem rationis;
              tunc oportebit dicere, quod illa alia materia de novo creatur. Et forte hoc
              intellexerunt qui dixerunt substantiam panis redire; unde satis probabiliter per hunc
              modum opinio sustineri potest, ut dicatur, quod ad hoc Deus materiam creat, ne
              sacramentum deprehendatur, et sic fides meritum perdat. Nec tamen materia corporalis
              in principio creata augetur; quia quantum de materia conversum fuit in substantiam
              corporis Christi, tantum de materia creatur nunc de novo. Potest tamen et aliter dici,
              quod illae species sicut habent ex hoc quod subsistunt, quod possunt agere quidquid
              poterant substantiis panis et vini existentibus; ita habent ut possint converti in
              quidquid converti poterant substantiae praeexistentes, quod sic intelligi potest.
              Sicut enim Commentator dicit in 1 Phys., et in Lib. de substantia orbis, in materia
              generabilium et corruptibilium oportet intelligere dimensiones interminatas ante
              adventum formae substantialis; alias non posset intelligi divisio materiae, ut in
              diversis partibus materiae diversae formae substantiales essent. Hujusmodi autem
              dimensiones post adventum formae substantialis accipiunt esse terminatum et completum.
              Quidquid autem intelligitur in materia ante adventum formae substantialis, hoc manet
              idem numero in generato et in eo ex quo generat; quia remoto posteriori oportet
              remanere prius; dimensiones autem illae interminatae se habent ad genus quantitatis
              sicut materia ad genus substantiae. Unde sicut in quolibet completo in genere
              substantiae est accipere materiam, quae est ens incompletum in genere illo; ita in
              dimensionibus completis, quae sunt in hoc sacramento, est accipere dimensiones
              incompletas; et his mediantibus materia panis formam reciperet ejus quod ex pane
              generaretur, pane non converso in corpus Christi; unde sicut dimensionibus illis est
              datum ut substent et subsint et illi esse quod est conforme esse priori substantiae,
              et terminationi quantitatis, et omnibus aliis accidentibus; ita etiam datur eis ut
              possint subesse alteri formae naturali, et aliis accidentibus; quia de natura sua non
              habent ut subsint tantum accidenti, sed etiam formae substantiali, ut dictum est; et
              tunc vel ex consequenti adveniet etiam materia propter concomitantiam naturalem formae
              ad materiam, sicut propter concomitantiam naturalem animae Christi ad corpus, erat
              anima sub sacramento; et hoc quodammodo redit in primum dictum, ut scilicet materia de
              novo fiat; vel ipsi dimensioni virtute divina dabitur natura materiae propter
              propinquitatem ad ipsam, ut sic illud generatum sit compositum ex materia et
              forma.</p>
            <p xml:id="ta-l4d12q1-d1e510">Ad primum ergo dicendum, quod secundum penultimam opinionem species illae penitus
              cedunt in nihil; sed substantia praedicto modo redeunte generatur illud quod succedit.
              Nec dicitur generari ex speciebus secundum quod ly ex dicit causam materialem, sed
              solum secundum quod dicit ordinem, ut ex mane fit meridies, idest post. Sed secundum
              aliam opinionem illud totum demonstratum sensibile in sacramento habebat aliquid
              (scilicet partem sui) simile materiae, scilicet dimensiones interminatas; et illud non
              cedit in nihil, sed remanet sicut et remaneret, si substantia panis esset.</p>
            <p xml:id="ta-l4d12q1-d1e513">Ad secundum dicendum, quod hoc non est remotum quin Deus possit mutare corpus in
              spiritum; et tamen quantum ad aliquid dimensiones interminatae magis sunt propinquae
              materiae corporali quam corpus spiritui.</p>
            <p xml:id="ta-l4d12q1-d1e516">Ad tertium dicendum, quod sicut quando aer convertitur in ignem, non dicitur quod
              materia aeris fiat duo, scilicet materia ignis et forma ignis; sed unum tantum, quod
              fit ignis; ita etiam dimensiones illae non dicuntur fieri duo, sed unum tantum,
              scilicet materia sic dimensionata; et hoc fit divina virtute.</p>
            <p xml:id="ta-l4d12q1-d1e520">Ad quartum dicendum, quod secundum quamlibet positionem oportet ponere aliquid in hac
              generatione esse miraculosum, et aliquid naturale; reditus enim substantiae, vel
              creatio materiae, vel conversio dimensionum in materia, est miraculosum; sed quod
              materia jam existens recipiat talem formam, cujus dispositiones praecesserunt in
              dimensionibus, hoc est naturale.</p>
          </div>
          <div xml:id="ta-l4d12q1-Dd1e524">
            <head xml:id="ta-l4d12q1-Hd1e526">Quaestiuncula 5</head>
            <p xml:id="ta-l4d12q1-d1e529">Ad quintam quaestionem dicendum, quod quidam dixerunt quod species illae non
              nutriunt, sed reficiunt et inebriant ex sola immutatione accidentali, sicut aliqui
              inebriantur odore vini, et reficiuntur et famem amittunt ex sapore et odore. Sed hoc
              non potest esse; quia talis immutatio quamvis ad horam reficiat, tamen sustentare non
              potest; quod tamen facerent species illae, si in magna quantitate sumerentur. Et ideo
              alii dixerunt, quod remanet forma substantialis panis, et illa habet eamdem
              operationem quam habebat panis, et ideo nutrit sicut panis nutriret. Sed hoc non
              potest esse; quia operatio formae non est pati, sed agere; nutrimentum autem non
              nutrit, nisi ex hoc quod convertitur in substantiam nutriti; et ideo nutrit secundum
              quod ex eo aliquid generatur; quod non potest dici de forma. Et ideo dicendum est,
              quod cum generari aliquid ex illis speciebus possit per modum praedictum, eodem modo
              et nutrire possunt.</p>
            <p xml:id="ta-l4d12q1-d1e532">Ad primum ergo dicendum, quod hoc quod dicitur, quod cibus iste non transit in
              corpus, intelligendum est quantum ad rem contentam sub sacramento, scilicet verum
              corpus Christi, quod non mutatur in manducantem, sed ipsum in se mutat spiritualiter.
              Sed species in corpus comedentis convertuntur, sicut et in aliquod aliud corpus
              converti possunt, ut dictum est.</p>
            <p xml:id="ta-l4d12q1-d1e535">Ad secundum dicendum, quod accidentia manentia in suo esse accidentali non nutriunt,
              sed eo modo quo in aliud convertuntur, vel aliud sub eis creatur vel redit.</p>
            <p xml:id="ta-l4d12q1-d1e538">Ad tertium dicendum, quod illa nutritio non est omnino secundum ordinem naturae, ut
              dictum est; et ideo talis manducatio jejunium non solvit.</p>
          </div>
          <div xml:id="ta-l4d12q1-Dd1e542">
            <head xml:id="ta-l4d12q1-Hd1e544">Quaestiuncula 6</head>
            <p xml:id="ta-l4d12q1-d1e547">Ad sextam quaestionem dicendum, quod quidam dicunt, quod quicumque liquor addatur
              speciebus vini in quantacumque quantitate, statim desinit ibi esse corpus Christi;
              quia dimensiones illae non manent eaedem, et iterum liquor additus per totum
              diffunditur. Unde cum corpus Christi non sit sub speciebus cum alio corpore, oportet
              quod in toto desinat esse corpus Christi. Sed haec positio non potest stare. Constat
              enim quod corpus Christi manet quamdiu illa accidentia manent; illa autem accidentia
              non corrumpuntur aliter quam ut corrumperetur substantia panis et vini. Constat autem
              quod ex parvo liquore addito non destrueretur vinum, et ideo nec species vini
              remanentes. Rationes enim praedictae non cogunt. Primo, quia non quaelibet dimensionum
              distinctio tollit sacramentum; sicut enim additio, ita et divisio facit aliam
              dimensionem, ut ex dictis patet per philosophum. Divisio autem non tollit veritatem
              sacramenti, ut patet in pane qui frangitur; unde nec additio; quia illa varietas
              dimensionum quam facit talis additio et divisio, est quantum ad determinationem
              ipsarum, non quantum ad indeterminatum esse earum, secundum quod competit eis
              subsistere; neque quantum ad esse quo subsistunt conformes substantiae praecedenti.
              Similiter etiam parvus liquor constat quod non potest diffundi per omnes dimensiones;
              nisi rarefieret et transmutaretur in aliam speciem. Unde non oportet quod occupet
              omnes dimensiones. Et ideo aliter dicendum, quod hoc modo admiscetur liquor quicumque
              speciebus illis, sicut admisceretur substantiae vini. Liquor autem additus si esset
              aequalis quantitatis vel majoris, pertingeret ad omnes dimensiones vini; et sic si
              esset alterius speciei, faceret aliam speciem liquoris mediam; si autem esset ejusdem
              speciei, vinum faceret aliud vinum secundum numerum, maxime quantum ad accidentia. Si
              autem liquor additus esset minoris quantitatis, non posset pertingere ad omnes
              dimensiones totius vini, sed ad aliquas, et illas immutaret altero dictorum modorum;
              et forte immutaretur secundum speciem, si esset alterius speciei. Constat autem quod
              in hoc sacramento non manet corpus Christi nisi quamdiu illae species manent eaedem
              numero; et ideo si apponatur parvus liquor, corrumpet partem specierum, et sub illa
              parte desinit esse corpus Christi; non enim est probabile quod una gutta aquae per
              totum scyphum diffundatur. Si autem addatur in magna quantitate, sic corrumpet species
              secundum totum; et ita totaliter desinit ibi esse corpus Christi.</p>
            <p xml:id="ta-l4d12q1-d1e550">Ad primum ergo dicendum, quod philosophus intelligit de accidente cujus subjectum est
              substantia, quod ei non permiscetur; sic autem non est in proposito.</p>
            <p xml:id="ta-l4d12q1-d1e553">Ad secundum dicendum, quod in aqua benedicta non fit aliqua mutatio substantialis
              ipsius aquae, sicut est in hoc sacramento, sed acquiritur ei virtus aliqua ex
              benedictione; ideo illa virtus potest pervenire ad aquam additam. Sed in hoc
              sacramento vinum convertitur substantialiter in aliud virtute verborum; et ideo non
              oportet quod vinum additum substantialiter etiam convertatur in sacramentum; sed
              potest esse quod convertatur in vinum virtute accidentium vini quae remanent, ut
              dictum est.</p>
            <p xml:id="ta-l4d12q1-d1e556">Ad tertium dicendum, quod non est inconveniens unam dimensionem secundum unam partem
              sui esse in hoc sacramento sine subjecto; quia plures partes dimensionis quamvis sint
              una dimensio in actu, sunt tamen plures in potentia.</p>
            <p xml:id="ta-l4d12q1-d1e560">Ad quartum patet solutio ex dictis.</p>
            <p xml:id="ta-l4d12q1-d1e563">Ad quintum dicendum, quod magnum et parvum consequuntur quantitatem secundum quod ad
              certam mensuram determinatur. In sacramento autem altaris non oportet remanere
              dimensiones easdem secundum terminationem eamdem; quia sic divisis speciebus non
              remanerent eaedem dimensiones, nec per consequens idem sacramentum; sed sufficit ad
              subsistentiam sacramenti quod remaneant dimensiones eaedem secundum quod interminatae
              intelliguntur.</p>
          </div>
        </div>
        <div xml:id="ta-l4d12q1-Dd1e569" type="articulus">
          <head xml:id="ta-l4d12q1-Hd1e571">Articulus 3</head>

          <head xml:id="ta-l4d12q1-Hd1e574" type="question-title">Utrum ipsum verum corpus Christi frangatur in sacramento</head>
          <div xml:id="ta-l4d12q1-Dd1e577">
            <head xml:id="ta-l4d12q1-Hd1e579">Quaestiuncula 1</head>
            <p xml:id="ta-l4d12q1-d1e582">Ad tertium sic proceditur. Videtur quod ipsum verum corpus Christi frangatur in
              sacramento. Omne enim quod manducatur, masticatur et frangitur. Sed verum corpus
              Christi manducatur: Joan. 6, 57: <quote xml:id="ta-l4d12q1-Qd1e584">qui manducat carnem meam</quote> et cetera.
              Ergo et frangitur.</p>
            <p xml:id="ta-l4d12q1-d1e588">Praeterea, hoc sacramentum est memoriale dominicae passionis. Sed in passione ipsum
              corpus Christi est perforatum clavis et lancea. Ergo in sacramento ipsum corpus
              Christi frangitur.</p>
            <p xml:id="ta-l4d12q1-d1e591">Praeterea, sicut corpus Christi est totum in qualibet parte specierum, ita forma
              substantialis. Sed forma substantialis materialis dividitur per accidens per
              divisionem specierum. Ergo et corpus Christi.</p>
            <p xml:id="ta-l4d12q1-d1e594">Sed contra, quod frangitur, non manet integrum. Sed corpus Christi manet integrum, ut
              in littera dicitur. Ergo non frangitur.</p>
            <p xml:id="ta-l4d12q1-d1e598">Praeterea, omne corpus frangibile est passibile. Sed corpus Christi est impassibile,
              cum sit gloriosum. Ergo non frangitur.</p>
          </div>
          <div xml:id="ta-l4d12q1-Dd1e602">
            <head xml:id="ta-l4d12q1-Hd1e604">Quaestiuncula 2</head>
            <p xml:id="ta-l4d12q1-d1e607">Ulterius. Videtur quod nec etiam species frangantur. Signum enim debet respondere
              signato. Sed species sunt signum corporis Christi. Cum ergo verum corpus Christi non
              frangatur, nec ipsae species frangentur.</p>
            <p xml:id="ta-l4d12q1-d1e610">Praeterea, secundum philosophum in 4 Meteor., corporea dicuntur frangibilia et
              comminuibilia secundum determinatam dispositionem pororum. Sed species illae non
              habent poros: quia sub omnibus partibus specierum est aequaliter corpus Christi, et
              sub nulla aliquid aliud. Ergo species illae neque frangi neque comminui possunt.</p>
            <p xml:id="ta-l4d12q1-d1e613">Praeterea, in omni fractione, ea perfecta, aliud est quod continetur sub diversis
              partibus. Sed omnino est idem quod continetur sub diversis partibus specierum,
              qualitercumque disponantur. Ergo non proprie dicuntur frangi.</p>
            <p xml:id="ta-l4d12q1-d1e616">Sed contra, Matth. 26, dicitur, quod dominus benedixit et fregit. Sed verba Evangelii
              non possunt esse falsa. Ergo fuit ibi fractio vera. Sed non in corpore Christi, ut
              probatum est. Ergo in speciebus fuit.</p>
            <p xml:id="ta-l4d12q1-d1e620">Praeterea, magis competit quantitati dividi quam corrumpi, vel in aliud converti. Sed
              hoc contingit dimensionibus ibi remanentibus, ut ex dictis patet. Ergo et frangi, sive
              dividi.</p>
          </div>
          <div xml:id="ta-l4d12q1-Dd1e624">
            <head xml:id="ta-l4d12q1-Hd1e626">Quaestiuncula 3</head>
            <p xml:id="ta-l4d12q1-d1e629">Ulterius. Videtur quod inconvenienter assignetur in littera significatio partium
              fractionis. Quia partes fractionis fractioni respondent. Sed fractio significat
              passionem Christi, ut in littera dicitur. Ergo partes fractionis debent significare
              partes veri corporis Christi, in quas per passionem divisum est corpus ejus.</p>
            <p xml:id="ta-l4d12q1-d1e632">Praeterea, hoc sacramentum est maxime sacramentum unionis. Sed distinctio partium
              unioni opponitur. Ergo non competit in hoc sacramento significari partes distinctas
              corporis mystici.</p>
            <p xml:id="ta-l4d12q1-d1e635">Praeterea, hoc non videtur servari secundum communem morem Ecclesiae quod aliqua pars
              usque in finem Missae reservetur. Ergo secundum hoc non debet accipi significatio
              alicujus partis.</p>
            <p xml:id="ta-l4d12q1-d1e638">Praeterea, Innocentius, et Hugo de s. Victore, dicunt, quod pars extra calicem
              servata significat beatos; et ita videtur male dicere, quod significat illos qui sunt
              in sepulcris.</p>
            <p xml:id="ta-l4d12q1-d1e642">Praeterea, beati remedio non indigent. Sed sacramenta Ecclesiae in remedium
              ordinantur. Ergo non debet esse aliqua pars quae beatos significet.</p>
            <p xml:id="ta-l4d12q1-d1e645">Praeterea, sicut est diversitas inter mortuos, ita etiam inter vivos. Sed pro mortuis
              ponuntur duae partes. Ergo et pro vivis duae poni debent ad minus.</p>
            <p xml:id="ta-l4d12q1-d1e648">Praeterea, sicut membra distinguuntur ab invicem, ita caput distinguitur a membris.
              Ergo cum sint tres partes ad significandum diversitatem membrorum corporis mystici,
              deberet addi et quarta ad significandum ipsum caput.</p>
          </div>
          <div xml:id="ta-l4d12q1-Dd1e653">
            <head xml:id="ta-l4d12q1-Hd1e655">Quaestiuncula 1</head>
            <p xml:id="ta-l4d12q1-d1e658">Respondeo dicendum ad primam quaestionem, quod sicut supra dictum est, corpus Christi
              non comparatur ad species sub quibus continetur, mediantibus suis dimensionibus; immo
              dimensiones ejus sunt ibi quasi ex consequenti; ideo quidquid convenit corpori Christi
              mediantibus dimensionibus suis, hoc non convenit ei secundum quod est sub sacramento.
              Cum ergo divisio quantitativa ei convenire non possit nisi mediante dimensione
              propria, constat quod fractione specierum ipsum corpus ejus non dividitur neque
              frangitur, etiam si passibile esset, sicut in coena fuit.</p>
            <p xml:id="ta-l4d12q1-d1e661">Ad primum ergo dicendum, quod in manducatione sunt multa; et fractio sive masticatio,
              et trajectio in ventrem sive nutritio. Primum autem convenit ipsis speciebus tantum;
              sed secundum et speciebus continentibus et corpori contento: quia ubi sunt species,
              est verum corpus Christi. Sed tertium, si loquamur spiritualiter, convenit corpori
              Christi, si autem corporaliter, speciebus, ut dictum est. Et ideo manducatio aliquo
              modo competit corpori Christi, sed non fractio, sive divisio.</p>
            <p xml:id="ta-l4d12q1-d1e664">Ad secundum dicendum, quod quia hoc sacramentum est signum passionis Christi, et non
              ipsa passio; ideo oportet quod passio quam significat fractio, non sit in corpore
              Christi, sed in speciebus, quae sunt signum ejus.</p>
            <p xml:id="ta-l4d12q1-d1e667">Ad tertium dicendum, quod forma substantialis materialis aliquo modo habet ordinem ad
              dimensiones, cum dimensiones interminatae praeintelligantur in materia ante formam
              substantialem, ut dictum est; sed corpus Christi nequaquam; et ideo non est simile de
              corpore Christi et illis formis.</p>
          </div>
          <div xml:id="ta-l4d12q1-Dd1e671">
            <head xml:id="ta-l4d12q1-Hd1e673">Quaestiuncula 2</head>
            <p xml:id="ta-l4d12q1-d1e676">Ad secundam quaestionem dicendum, quod quidam dixerunt, quod fractio secundum rei
              veritatem non erat in hoc sacramento. Sed hoc non potest esse: quia fractio importat
              passionem, sive motum quemdam, et multitudinem ad quam terminatur motus; et utrumque
              horum est sensibile per se. Sunt enim sensibilia communia, quae contra sensibilia per
              accidens dividuntur in 2 de anima; et ita judicium de his pertinet ad sensitivam
              partem; unde cum sensus judicet fractionem, si non esset fractio, esset falsum
              judicium; quod non competit in sacramento veritatis. Et ideo alii dixerunt, quod est
              ibi fractio sine subjecto. Sed hoc non potest dici; quia fractio cum sit quidam motus,
              secundum rationem suae speciei, requirit terminum a quo et in quem; et ideo oportet
              ibi esse unum quod in multa dividitur, et hoc est subjectum fractionis. Et praeterea
              actio vel passio habet magis debile esse quam qualitas; unde cum qualitates in hoc
              sacramento ponamus in subjecto, multo fortius passionem. Et ideo, cum fractio non
              possit esse in corpore Christi sicut in subjecto, ut dictum est, oportet quod sit in
              speciebus.</p>
            <p xml:id="ta-l4d12q1-d1e679">Ad primum ergo dicendum, quod signum respondet signato quantum ad id quod est: est
              enim hoc sacramentum signum rememorativum respectu dominicae passionis.</p>
            <p xml:id="ta-l4d12q1-d1e682">Ad secundum dicendum, quod sicut densitas manet in hoc sacramento, ita durities, quae
              est ejus effectus; et propter hoc etiam species illae sonum facere natae sunt, et sic
              etiam est ibi porositatem invenire.</p>
            <p xml:id="ta-l4d12q1-d1e685">Ad tertium dicendum, quod illud de speciebus quod est in una portione, non est in
              alia: quia species sunt quae franguntur: corpus autem Christi non frangitur, quia
              totum remanet sub qualibet parte; et ratio hujus dicta est supra, dist. 10.</p>
          </div>
          <div xml:id="ta-l4d12q1-Dd1e689">
            <head xml:id="ta-l4d12q1-Hd1e691">Quaestiuncula 3</head>
            <p xml:id="ta-l4d12q1-d1e694">Ad tertiam quaestionem dicendum, quod sicut in hoc sacramento est duplex res
              sacramenti, scilicet corpus Christi verum et mysticum; ita etiam fractio duo
              significat, scilicet ipsam divisionem corporis veri, quae facta est in passione, et
              haec significatio tangitur in littera, et distributionem virtutis redemptionis Christi
              per diversa membra Ecclesiae; et hanc significationem tangit Dionysius in 3 cap. Eccl.
              Hierar. Et secundum hoc accipitur significatio partium secundum diversum membrorum
              statum. Quia quidam sunt adhuc vivi, et hi significantur per partem quae comeditur:
              quia ipsi atteruntur diversis poenalitatibus, et sunt in ipso motu, ut incorporentur
              Christo. Quidam autem sunt mortui: et hi sunt in duplici statu. Quia quidam in plena
              participatione beatitudinis; et hoc est corpus Christi quod jam surrexit, sicut ipse
              Christus, et beata virgo; et hi significantur per partem in calice missam, quia illi
              inebriantur ab ubertate domus Dei. Quidam autem sunt in expectatione plenae
              beatitudinis, qui vel stolam animae tantum habent, vel neutram, ut hi qui sunt in
              Purgatorio; et hi significantur per tertiam partem quae reservatur usque in finem:
              quia hi perfectam gloriam consequuntur in fine mundi, et interim in speciebus
              quiescunt.</p>
            <p xml:id="ta-l4d12q1-d1e697">Ad primum ergo dicendum, quod ipsum corpus Christi verum significat corpus Christi
              mysticum; unde partes corporis veri significant partes corporis mystici.</p>
            <p xml:id="ta-l4d12q1-d1e700">Ad secundum dicendum, quod ista unio facta est per passionem Christi; et ideo oportet
              quod sit in hoc sacramento fractio, quae passionem significet.</p>
            <p xml:id="ta-l4d12q1-d1e703">Ad tertium dicendum, quod talis mos fuit in primitiva Ecclesia, qui tamen modo
              cessavit propter periculum; nihilominus remanet eadem significatio partium.</p>
            <p xml:id="ta-l4d12q1-d1e707">Ad quartum dicendum, quod non est inconveniens per idem diversa significari secundum
              suas proprietates diversas; unde et calix passionem significat inquantum inebriat; et
              sic procedit significatio quam ponit Innocentius: quia pars extra calicem significat
              eos qui sunt extra passionem praesentis miseriae, et pars in calice missa eos qui
              praedictis passionibus opprimuntur. Sed inquantum potus calicis delectat, significat
              gaudium aeternitatis; et ita procedit significatio in littera posita, quae continetur
              sub his versibus: <quote xml:id="ta-l4d12q1-Qd1e709">hostia dividitur in partes. Tincta beatos plene: sicca notat
                vivos, servata sepultos</quote>.</p>
            <p xml:id="ta-l4d12q1-d1e713">Ad quintum dicendum, quod hoc sacramentum non solum est in remedium, sed etiam in
              gratiarum actionem; et ideo, quamvis beati non consequantur aliquod remedium in isto
              sacramento, quia tamen est in gratiarum actionem pro eorum gloria, conveniens fuit ut
              et ipsi in hoc sacramento significarentur.</p>
            <p xml:id="ta-l4d12q1-d1e716">Ad sextum dicendum, quod omnes vivi indigent hoc sacramento ad remedium, sed non
              omnes mortui; et ideo pro mortuis ponuntur duae partes, sed pro vivis una tantum. Vel
              dicendum, quod duae ponuntur pro vivis in hoc saeculo, et alia pro vivis in gloria,
              qui resurrexerunt; et pro omnibus qui adhuc non resurrexerunt, una tantum.</p>
            <p xml:id="ta-l4d12q1-d1e719">Ad septimum dicendum, quod resurrectio membrorum est conformis resurrectioni capitis;
              quia <quote xml:id="ta-l4d12q1-Qd1e721">reformabit corpus humilitatis nostrae configuratum corpori claritatis
                suae</quote>; Philip. 3, 20: et ideo eadem parte significatur et caput et membra ei
              perfecte configurata.</p>
          </div>
        </div>
      </div>
    </body>
  </text>
</TEI>