<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum III, Distinctio 20, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum III, Distinctio 20, Quaestio 1</title>
          <date when="2016-03-12">March 12, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-12">March 12, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="71va"/>
      </div>
    </front>
    <body>
      <div xml:id="ta-l3d20q1">
        <head xml:id="ta-l3d20q1-Hd1e97">Librum III, Distinctio 20, Quaestio 1</head>
        <div xml:id="ta-l3d20q1-Dd1e100">
          <head xml:id="ta-l3d20q1-Hd1e102">Prooemium</head>
          <p xml:id="ta-l3d20q1-d1e105">Postquam determinavit <name ref="#Lombard">Magister</name> quomodo per passionem
            Christi liberamur a malis, hic determinat de causis passionis. Dividitur autem in duas
            partes: primo assignat passionis congruentiae causam; secundo determinat de causa ipsius
            efficiente, ibi: <quote xml:id="ta-l3d20q1-Qd1e110">Christus ergo est sacerdos, idemque hostia et pretium nostrae
              reconciliationis</quote>. Prima in duas: in prima assignat causam congruentiae ex
            utilitate nostra; in secunda ex decentia justitiae ipsius, ibi: <quote xml:id="ta-l3d20q1-Qd1e113">est et alia
              ratio</quote>. Et circa hoc tria facit: primo assignat congruentiam passionis ex
            justitia Dei; secundo prosequitur justitiae ordinem, ibi: <quote xml:id="ta-l3d20q1-Qd1e116">sed qua justitia? Jesu
              Christi</quote>; tertio ostendit quod, etiam isto ordine praetermisso, nulli injuria
            fieret; ut sic justitiae processus commendabilior appareat inquantum non fuit
            necessarius, ibi: <quote xml:id="ta-l3d20q1-Qd1e119">si enim tres illi in causam venirent, scilicet Deus, Diabolus,
              et homo; Diabolus et homo quid adversus Deum dicerent non haberent. Christus ergo est
              sacerdos, idemque hostia et pretium nostrae reconciliationis</quote>. Hic determinat
            de causa efficiente passionis: et primo quantum ad ipsam operationem causae efficientis;
            secundo quantum ad opus operatum, ibi: <quote xml:id="ta-l3d20q1-Qd1e123">passio ergo Christi et opus dicitur
              Judaeorum (...) et opus Dei</quote>. Et circa hoc duo facit: primo ostendit quomodo
            opus operatum ex diversis causis processit; secundo inquirit utrum ipsum opus operatum
            sit licitum, vel malum, ibi: <quote xml:id="ta-l3d20q1-Qd1e126">cum autem passio Christi opus Dei sit, et ideo bonum
              est, eamdemque operati sint Judas et Judaei; quaeritur, an concedendum sit eos
              operatos ibi esse bonum</quote>. Hic quaeruntur quinque: 1 de reparabilitate humanae
            naturae; 2 an alius quam Christus potuit satisfacere pro humana natura; tertio utrum
            satisfactio convenienter facta sit per Christi passionem; 4 utrum potuit humanum genus
            alio modo liberari; 5 de passione Christi per comparationem ad causam efficientem.</p>
        </div>
        <div xml:id="ta-l3d20q1-Dd1e131" type="articulus">
          <head xml:id="ta-l3d20q1-Hd1e133">Articulus 1</head>
          <head xml:id="ta-l3d20q1-Hd1e136" type="questionTitle">Utrum humana natura fuerit reparanda</head>
          <div xml:id="ta-l3d20q1-Dd1e139">
            <head xml:id="ta-l3d20q1-Hd1e141">Quaestiuncula 1</head>
            <p xml:id="ta-l3d20q1-d1e144">Ad primum sic proceditur. Videtur quod humana natura non fuerit reparanda. Peccatum
              enim hominis non fuit gravius quam peccatum Angeli. Sed post peccatum Angeli, bona
              naturalia ipsius integra remanserunt, ut dicit Dionysius. Ergo in homine natura
              integra permansit, et ita reparatione non indiguit.</p>
            <p xml:id="ta-l3d20q1-d1e147">Praeterea, id quod consequitur humanam naturam, invenitur in omnibus habentibus
              humanam naturam. Sed non omnes homines erant reparandi, cum multi fuerint praevisi
              damnati. Ergo naturae humanae reparatio non debetur.</p>
            <p xml:id="ta-l3d20q1-d1e150">Praeterea, natura angelica non est minus pretiosa quam natura humana. Sed natura
              angelica post peccatum reparata non fuit. Ergo nec humana natura reparanda erat.</p>
            <p xml:id="ta-l3d20q1-d1e153">Praeterea, primus homo per peccatum meruit ut ipse et sua posteritas in aeternum a
              divina visione separaretur. Sed ad justitiam Dei pertinet ut reddat unicuique secundum
              sua merita. Ergo hoc reddere debuit, ut in aeternum excluderetur humana natura et
              humanum genus a divina visione; et sic reparari non debuit humana natura.</p>
            <p xml:id="ta-l3d20q1-d1e157">Sed contra, non decet divinam sapientiam ut aliqua creatura suo fine frustretur: quia
              tunc vane facta esset. Sed finis ad quem facta est humana natura, est ut videat Deum,
              et fruatur eo. Cum igitur ad hunc finem pervenire non potuisset nisi reparata fuisset,
              quia per peccatum primi hominis ab hoc fine deordinata fuit, congruum fuit ut
              repararetur.</p>
            <p xml:id="ta-l3d20q1-d1e160">Praeterea, non est decens ut aliqua perfectio universo deesset. Sed de perfectione
              universi est creatura rationalis beata, composita ex anima et corpore. Ergo congruum
              fuit ad perfectionem universi quod natura talis, scilicet humana, repararetur ad
              beatitudinem, a qua per peccatum abducta erat.</p>
          </div>
          <div xml:id="ta-l3d20q1-Dd1e164">
            <head xml:id="ta-l3d20q1-Hd1e166">Quaestiuncula 2</head>
            <p xml:id="ta-l3d20q1-d1e169">Ulterius. Videtur quod non debuerit per satisfactionem reparari. Per eadem enim res
              reparatur per quae constituitur. Sed humana natura instituta fuit solo verbo Dei: quia
              dixit, et facta sunt. Ergo solo verbo debuit reparari, et mandato; et non per aliquam
              satisfactionem creaturae.</p>
            <p xml:id="ta-l3d20q1-d1e172">Praeterea, sicut in opere conditionis maxime manifestatur potentia, ita in opere
              reparationis maxime manifestatur divina misericordia. Sed majoris misericordiae est
              peccatum absque omni poena satisfactionis dimittere quam satisfactionem requirere.
              Ergo absque omni satisfactione debuit humana natura reparari.</p>
            <p xml:id="ta-l3d20q1-d1e175">Praeterea, ejus est pro peccato satisfacere cujus est peccatum facere. Sed humana
              natura non est corrupta per actum quem natura fecit, sed per actum quem fecit persona.
              Ergo satisfactio aliqua non debet exigi pro natura, sed solum pro persona.</p>
            <p xml:id="ta-l3d20q1-d1e178">Sed contra, culpa ordinatur per poenam. Sed si peccatum remitteretur absque omni
              satisfactione, remaneret culpa sine poena. Ergo remaneret aliquid inordinatum in
              universo, quod est inconveniens.</p>
            <p xml:id="ta-l3d20q1-d1e182">Praeterea, satisfactio est medicina peccati. Sed dimittere morbum absque medicina,
              non est sapientis medici. Ergo non decuit Deum naturam humanam sine satisfactione
              reparare.</p>
          </div>
          <div xml:id="ta-l3d20q1-Dd1e186">
            <head xml:id="ta-l3d20q1-Hd1e188">Quaestiuncula 3</head>
            <p xml:id="ta-l3d20q1-d1e191">Ulterius. Videtur quod non fuerit necessarium naturam humanam reparari modo dicto.
              Solus enim Deus naturam reparare potest. Sed in Deum non cadit necessitas, sicut nec
              coactio. Ergo non fuit necessarium naturam humanam reparari modo dicto.</p>
            <p xml:id="ta-l3d20q1-d1e194">Praeterea, quanto aliquid est magis necessarium, tanto est minus voluntarium; et
              quanto est minus voluntarium, tanto est minus gratiarum actione dignum. Sed opus
              reparationis humanae est maxime dignum unde gratias Deo agamus. Ergo nullo modo est
              necessarium.</p>
            <p xml:id="ta-l3d20q1-d1e197">Praeterea, ad misericordiam Dei pertinet ut peccatum citra condignum puniat, aliquid
              de poena peccato debita diminuens. Sed per quam rationem dimittit partem, per eamdem
              potest dimittere totam. Ergo non est necessarium quod per satisfactionem humanam
              naturam reparaverit.</p>
            <p xml:id="ta-l3d20q1-d1e200">Praeterea, eadem ratione dona gratis dantur, et debita gratis remittuntur; unde sicut
              judex non potest rem unius alteri dare, ita non potest offensam alteri factam sine
              poena dimittere. Princeps autem cujus sunt omnia, potest poenas relaxare. Sed Deus
              gratis dat dona hominibus, nec ex hoc sequitur aliqua inordinatio. Ergo et potest
              poenas debitas dimittere, praecipue cum poena ex hoc debeatur, quia per culpam ipse
              offenditur.</p>
            <p xml:id="ta-l3d20q1-d1e204">Sed contra, impossibile est aliquid esse frustra factum a sapiente et omnipotente et
              optimo artifice. Sed si natura humana non repararetur, esset frustra facta. Ergo
              necesse est eam reparari.</p>
            <p xml:id="ta-l3d20q1-d1e207">Praeterea, impossibile est aliquid esse inordinatum in universo. Sed si culpae
              humanae naturae non adhiberetur poena vel satisfactionis vel condemnationis, esset
              aliquid inordinatum in universo. Ergo necessarium est, si a damnatione humana natura
              reparatur, quod hoc fiat per modum satisfactionis, cum culpa per poenam ordinetur.</p>
          </div>
          <div xml:id="ta-l3d20q1-Dd1e212">
            <head xml:id="ta-l3d20q1-Hd1e214">Quaestiuncula 1</head>
            <p xml:id="ta-l3d20q1-d1e217">Respondeo dicendum ad primam quaestionem, quod congruentissimum fuit humanam naturam,
              ex quo lapsa fuit, reparari. Fuit enim conveniens quantum ad ipsum Deum: quia in hoc
              manifestatur misericordia Dei, potentia, et sapientia. Misericordia quidem sive
              bonitas, quia proprii plasmatis non despexit infirmitatem: potentia vero inquantum
              ipse omnium nostrorum defectum sua virtute vicit: sapientia autem inquantum nihil
              frustra fecisse invenitur. Conveniens etiam fuit quantum ad humanam naturam, quia
              generaliter lapsa erat. Similiter etiam ex perfectione universi, quod totum quodammodo
              ad salutem hominis ordinatur.</p>
            <p xml:id="ta-l3d20q1-d1e220">Ad primum ergo dicendum, quod naturale dupliciter dicitur. Uno modo id quod
              consequitur ex principiis speciei; et hoc non mutatur per peccatum nec in homine nec
              in Daemone, sicut nec species. Alio modo dicitur naturale id ad quod natura est
              ordinata: et quantum ad hoc, naturale per peccatum tollitur, inquantum aufertur
              beatitudo ad quam natura ordinata est, et diminuitur habilitas ad ipsam: et sic natura
              corrupta erat, quia non poterat perduci ad beatitudinem ab aliquo illius naturae
              corruptae, nisi natura reparata esset.</p>
            <p xml:id="ta-l3d20q1-d1e223">Ad secundum dicendum, quod hoc quod omnes homines non reparantur, non est ex
              insufficientia medicinae reparantis, cum sit sufficiens, quantum in se est, ad
              reparandum omnes qui naturam humanam habent, vel habere possunt; sed ex defectu eorum
              qui reparationis effectum in seipsis impediunt; sicut etiam carentia visus, qui
              humanam naturam consequitur, causatur in caecis natis ex defectu materiae.</p>
            <p xml:id="ta-l3d20q1-d1e226">Ad tertium dicendum, quod natura Angeli non tota corruerat; et iterum Angelus
              peccans, statim in malo confirmatus fuit, non autem homo; et ideo natura humana
              reparari debuit, non autem natura angelica. De hoc etiam sunt plura notata supra.</p>
            <p xml:id="ta-l3d20q1-d1e230">Ad quartum dicendum, quod exclusio a visione Dei potest dici aeterna propter duo. Aut
              quia in eo qui excluditur, non est virtus ad finiendum istam exclusionem, neque
              dispositio ad recipiendum effectum alicujus terminantis; et sic efficitur aeterna in
              obstinatis qui sunt in Inferno, unde ipsi nunquam reparabuntur. Aut dicitur aeterna,
              quia non est virtus in excluso, ad terminandum exclusionem, quamvis sit in eo
              dispositio ad recipiendum effectum alicujus terminantis; et sic homo per peccatum
              etiam actuale mortale meretur exclusionem aeternam, quamdiu est in vita ista; sed
              quando transit a vita ista, si sine gratia transit, efficitur aeterna secundum primum
              modum.</p>
          </div>
          <div xml:id="ta-l3d20q1-Dd1e234">
            <head xml:id="ta-l3d20q1-Hd1e236">Quaestiuncula 2</head>
            <p xml:id="ta-l3d20q1-d1e239">Ad secundam quaestionem dicendum, quod congruum etiam fuit quod natura humana per
              satisfactionem repararetur. Primo ex parte Dei, quia in hoc divina justitia
              manifestatur, quod culpa per poenam diluitur. Secundo ex parte hominis, qui
              satisfaciens, perfectius integratur: non enim tantae gloriae esset post peccatum,
              quantae erat in statu innocentiae, si non plenarie satisfecisset: quia magis est
              homini gloriosum ut peccatum commissum satisfaciendo plenarie expurget, quam si sine
              satisfactione dimitteretur; sicut etiam magis homini gloriosum est quod vitam aeternam
              ex meritis habeat, quam si sine meritis ad eam perveniret: quia quod quis meretur,
              quodammodo ex se habet, inquantum illud meruit. Similiter satisfactio facit ut
              satisfaciens sit quodammodo causa suae purgationis. Tertio etiam ex parte universi, ut
              scilicet culpa per poenam satisfactionis ordinetur; et sic nihil inordinatum in
              universo remaneat.</p>
            <p xml:id="ta-l3d20q1-d1e242">Ad primum ergo dicendum, quod esse rei praecedit operari ipsius; et ideo non potest
              esse quod aliquis per suam operationem in esse constituatur, nec quod sit aliquo modo
              causa sui ipsius; sed sicut homo est causa suae corruptionis peccando, ita et decens
              est ut sit quodammodo causa suae purgationis satisfaciendo.</p>
            <p xml:id="ta-l3d20q1-d1e245">Ad secundum dicendum, quod in hoc quod Deus per satisfactionem hominem reparari
              voluit, maxime manifestatur ejus misericordia: quia non tantum culpam ab eo voluit
              removere, sed etiam ad pristinam dignitatem humanam naturam integraliter reducere:
              quae quidem dignitas perpetuo in natura manet, sed poena ad modicum transit; unde
              magis manifestatur misericordia in perducendo ad aeternam dignitatem, quam in
              dimittendo temporalem culpam.</p>
            <p xml:id="ta-l3d20q1-d1e248">Ad tertium dicendum, quod naturae, prout consideratur in nuda contemplatione, non est
              agere; sed agere est personae subsistentis in natura. Sicut igitur peccatum naturae
              inductum est ex actione personae peccantis, ita oportet quod actus personae
              satisfacientis, pro natura satisfaciat.</p>
          </div>
          <div xml:id="ta-l3d20q1-Dd1e252">
            <head xml:id="ta-l3d20q1-Hd1e254">Quaestiuncula 3</head>
            <p xml:id="ta-l3d20q1-d1e257">Ad tertiam quaestionem dicendum, quod reparatio humanae naturae a Deo facta est; unde
              potest dupliciter considerari: scilicet ex parte Dei, et ex parte ipsius naturae
              reparandae. Ex parte autem Dei potest attendi triplex necessitas. Una est necessitas
              coactionis: et haec respectu nullius potest Deo attribui, quia non potest in eo
              aliquid violentum esse, neque extra naturam, cum sit immutabilis, ut dicit
              philosophus. Alia necessitas est absoluta; et haec quidem cadit in Deo respectu
              illorum quae in ipso sunt, quae scilicet naturam suam consequuntur, quia impossibile
              est ea aliter se habere, sicut necessarium est Deum esse, vel esse bonum, et alia
              hujusmodi: sed haec necessitas non est Dei respectu alicujus effectus: quia non agit
              ex necessitate naturae, sed ex libertate voluntatis. Tertia necessitas est ex
              suppositione, non quidem finis, quia non est dubium quin Deus ad aliquem finem posset
              inducere multis aliis viis etiam quam illis quae modo determinatae sunt ad finem
              aliquem; sed ex suppositione alicujus quod est in ipso, scilicet praescientiae, vel
              voluntatis, quae mutari non possunt: secundum quem modum dicitur, quod necessarium est
              praedestinatum salvari; et haec dicitur necessitas immutabilitatis a quibusdam; et per
              hunc modum necessarium fuit ex parte Dei humanam naturam separari, quia ipse
              praeviderat et ordinaverat reparandam. Sed haec necessitas, ut dictum est, est
              necessitas conditionis, non absoluta; sive consequentiae, non consequentis. Et
              similiter ex parte hominis potest considerari triplex necessitas. Una necessitas
              absoluta, quae est respectu eorum quae naturaliter homini insunt, sicut hominem
              necessarium est esse risibilem, et alia hujusmodi: et sic non est necessarium humanam
              naturam reparari, quia reparatio non sequitur ex principiis naturalibus. Alia est
              necessitas coactionis; et haec quidem est respectu eorum quae homo majori virtute
              coactus facit, et involuntarius simpliciter, vel secundum quid: et talis necessitas
              non fuit in natura humana respectu reparationis, quia Deus ad virtutem non cogit.
              Tertia vero necessitas est ex suppositione finis, sicut necessarium est homini habere
              navem, si debet ire ultra mare; et hac necessitate necessarium fuit humanam naturam
              reparari, si scilicet ad visionem Dei admitti debuit.</p>
            <p xml:id="ta-l3d20q1-d1e260">Ad primum ergo dicendum, quod non omnis necessitas est coactionis, ut patet ex
              dictis; et ideo in processu est fallacia consequentis.</p>
            <p xml:id="ta-l3d20q1-d1e263">Ad secundum dicendum, quod necessitas quae est ex suppositione voluntatis,
              immutabiliter aliquid volentis, non minuit rationem voluntarii: sed auget tanto magis,
              quanto ponitur firmius inhaerens volito, ut moveri non possit.</p>
            <p xml:id="ta-l3d20q1-d1e266">Ad tertium dicendum, quod quantum est de potentia Dei, Deus posset peccatum absque
              omni poena dimittere, nec injustus esset, si hoc faceret: sed quantum est ex parte
              illius qui peccavit, secundum ordinem quem nunc Deus imposuit rebus, non potest
              peccatum congrue sine poena dimitti. Nec sequitur, si congrue pars poenae dimittitur,
              quod etiam congrue tota dimittatur, propter duo. Primo, quia effectus habet aliquid et
              ab agente et a recipiente; unde sicut in collatione divinorum donorum, donum ex parte
              dantis elevat recipientem supra statum suum, ex parte autem recipientis est infra
              modum quo Deus influit; ita in remissione peccatorum oportet quod sit aliquid ex parte
              misericordiae remittentis, ut aliquid de poena debita dimittatur, et aliquid ex parte
              recipientis, ut scilicet in aliquo puniatur. Secundo, quia remissio poenae quae fit
              aliis hominibus, praecipue poenae satisfactoriae, fundatur supra virtutem
              satisfactoriam Christi, quae superabundavit ad amovendas omnes poenas quantum in se
              fuit; unde oportet quod particulata satisfactio fundetur supra satisfactionem Christi
              condignam, sicut imperfectum in quolibet genere oritur ex perfecto.</p>
            <p xml:id="ta-l3d20q1-d1e270">Ad quartum dicendum, quod in eo cui Deus dat sua dona gratis, non est aliquid quod
              donis illis repugnet, faciens collationem donorum indecentem; sed in eo qui peccavit,
              est aliquod quod repugnat impunitati; et ideo ex parte creaturae non est simile.</p>
          </div>
        </div>
        <div xml:id="ta-l3d20q1-Dd1e275" type="articulus">
          <head xml:id="ta-l3d20q1-Hd1e277">Articulus 2</head>
          <head xml:id="ta-l3d20q1-Hd1e280" type="questionTitle">Utrum aliqua pura creatura potuerit satisfacere pro humana
            natura</head>
          <p xml:id="ta-l3d20q1-d1e283">Ad secundum sic proceditur. Videtur, quod aliqua pura creatura satisfacere poterat pro
            humana natura. Sicut enim pro peccato debetur satisfactio, ita pro beneficio debetur
            gratiarum actio. Sed sufficit Deo gratiarum actio quantum homo potest sibi reddere,
            etiam si non sit suis beneficiis aequalis: quia, ut dicit philosophus, <quote xml:id="ta-l3d20q1-Qd1e285">secundum
              potentiam famulans homo diis et patribus, videtur justus esse, quamvis ad aequalia non
              possit</quote>. Ergo videtur quod similiter sit sufficiens satisfactio quam homo
            potest reddere ad expiandum peccatum.</p>
          <p xml:id="ta-l3d20q1-d1e289">Praeterea, bonum est potentius ad agendum quam malum: quia malum agit virtute boni, ut
            dicit Dionysius. Sed una pura creatura potuit per actum malum totam humanam naturam
            inficere. Ergo multo fortius potest per unum bonum actum pro tota humana natura
            satisfacere pura creatura.</p>
          <p xml:id="ta-l3d20q1-d1e292">Praeterea, magnae crudelitatis videtur esse in domino vel judice, exigere ab aliquo
            plus quam possit. Sed a Deo longe est omnis crudelitas. Ergo non exigit ab aliquo plus
            quam possit. Ergo satisfactionem quam Deus ab homine requirebat, purus homo facere
            poterat.</p>
          <p xml:id="ta-l3d20q1-d1e296">Praeterea, natura non reparatur nisi in individuis, ut supra dictum est. Sed unus homo
            est ita bonus sicut humana natura quae est in ipso. Ergo unus homo satisfacere poterat
            pro natura humana quae est in ipso, et omnes pro humana natura in omnibus individuis
            existente.</p>
          <p xml:id="ta-l3d20q1-d1e299">Praeterea, natura angelica est supra humanam. Sed quod melius est, potest accipi pro
            recompensatione minus boni. Ergo Angelus poterat pro humana natura satisfacere.</p>
          <p xml:id="ta-l3d20q1-d1e302">Sed contra, ille solus reparare potuit qui potuit condere. Sed solus Deus humanam
            naturam condere potuit: ergo ipse solus potuit reparare. Ergo ad hoc quod naturam
            aliquis satisfaciendo repararet, oportuit quod esset Deus.</p>
          <p xml:id="ta-l3d20q1-d1e305">Praeterea, homo in instanti suae conditionis tantae erat dignitatis quod nulli
            creaturae debitor erat ratione suae beatitudinis. Sed est debitor et obnoxius ratione
            suae beatitudinis ei qui ipsum ad beatitudinem reparavit. Ergo si per aliquam puram
            creaturam facta esset reparatio, non esset homo redditus pristinae dignitati.</p>
          <p xml:id="ta-l3d20q1-d1e308">Praeterea, nullus pro alio reddere potest quod pro se ipso debet. Sed quaelibet
            creatura totum quod est, Deo debet. Ergo nulla pura creatura potest pro alia
            sufficienter satisfacere.</p>
          <p xml:id="ta-l3d20q1-d1e311">Respondeo dicendum, quod sicut dictum est, oportebat quod pro peccato humanae naturae
            fieret condigna satisfactio: tum quia aliter homo non restitueretur pristinae dignitati:
            tum quia est conveniens esse unum primum in genere satisfactionis perfectum, supra quod
            omnes aliae imperfectae satisfactiones fundentur. Ad hoc autem quod satisfactio esset
            condigna, oportebat quod haberet virtutem infinitam: quia peccatum pro quo fiebat
            satisfactio, infinitatem quamdam habebat ex tribus. Primo ex infinitate divinae
            majestatis, inquantum offensa fuerat per contemptum inobedientiae: quanto enim major est
            in quem peccatur, tanto est gravior culpa. Secundo ex bono quod per peccatum
            auferebatur, quod est infinitum, idest ipse Deus, cujus participatione fiunt homines
            beati. Tertio ex ipsa natura quae corrupta erat, quae quidem infinitatem quamdam habet,
            inquantum in ea possunt supposita in infinitum multiplicari. Actio autem purae creaturae
            non potest habere infinitam efficaciam: et ideo nulla pura creatura poterat sufficienter
            satisfactionem facere.</p>
          <p xml:id="ta-l3d20q1-d1e315">Ad primum ergo dicendum, quod impossibile est ut homo ad hoc perducatur ut semper Deo
            debitor non sit gratiarum actionis, quasi ab eo habens totum quod est: ideo non exigitur
            in gratiarum actione ut sit aequivalens donis perceptis. Sed possibile est hominem esse
            in tanta dignitate, quanta fuit in statu innocentiae: et ideo ad perfectam reparationem,
            per quam totum reparatur quod reparari potest, exigitur quod satisfactio sit aequivalens
            culpae.</p>
          <p xml:id="ta-l3d20q1-d1e318">Ad secundum dicendum, quod comparando bonum et malum ad effectus ejus
            proportionabiliter respondentes, bonum potentius est quam malum: quia bonum agit virtute
            sua, malum autem non nisi per virtutem boni. Sed tamen homo potest facilius in actum
            malum quam in actum perfecte bonum: quia plura requiruntur ad bonum quam ad malum, quod
            ex uno singulari defectu contingit. Et ideo purus homo potuit in actum malum qui erat
            proportionatus ad corrumpendum totam humanam naturam; non autem potuit in actum bonum
            ita perfecte quod esset proportionatus ad reparationem.</p>
          <p xml:id="ta-l3d20q1-d1e321">Ad tertium dicendum, quod esset crudelitas in domino exigere plus quam possit, nisi cum
            hoc etiam servo detur unde solvere possit quod exigitur; unde in hoc maxime ejus
            misericordia commendatur quod ab homine perfectam satisfactionem exigit, ut perfecte
            reparetur: et quia hoc per se non poterat, ei filium suum, qui posset, dedit.</p>
          <p xml:id="ta-l3d20q1-d1e324">Ad quartum dicendum, quod quamvis natura non sit corrupta, nec reparatione indigens,
            nisi secundum quod est in persona; tamen aliqua corruptio debetur naturae, non secundum
            quod est determinata in hac persona, sed secundum hoc quod est in omnibus illis qui per
            vitiatam originem ab Adam humanam naturam acceperunt; unde pro ista communi corruptione
            non potest unus solus satisfacere, nec etiam simul omnes: quia natura excedit etiam
            illos omnes qui naturam humanam habent, cum ad plures se extendere possit.</p>
          <p xml:id="ta-l3d20q1-d1e327">Ad quintum dicendum, quod Angelus quamvis sit homine superior quantum ad naturam, non
            tamen quantum ad gloriam, in qua aequales Angelis erimus: et ideo Angelus ad gloriam non
            potest humanam naturam reparare: et etiam, cum sit creatura, quidquid potest, Deo
            debet.</p>
        </div>
        <div xml:id="ta-l3d20q1-Dd1e331" type="articulus">
          <head xml:id="ta-l3d20q1-Hd1e333">Articulus 3</head>
          <head xml:id="ta-l3d20q1-Hd1e336" type="questionTitle">Utrum debuerit fieri satisfactio per passionem Christi</head>
          <p xml:id="ta-l3d20q1-d1e339">Ad tertium sic proceditur. Videtur quod satisfactio non debuit fieri per passionem
            Christi. Minus enim peccatum non expiatur per majus, sed magis aggravatur. Sed majus
            fuit peccatum occidentium Christum quam comestio pomi vetiti, qua natura humana corrupta
            est. Ergo corruptio humanae naturae non potest expiari per passionem Christi.</p>
          <p xml:id="ta-l3d20q1-d1e342">Praeterea, nihil corporale est aequivalens rei spirituali. Sed vita Christi, quam per
            passionem Christus dedit, fuit vita corporalis. Ergo non fuit sufficiens ad
            recompensandum vitam spiritualem, quae per peccatum amissa erat.</p>
          <p xml:id="ta-l3d20q1-d1e345">Praeterea, peccatum primi hominis, per quod natura humana corrupta est, fuit peccatum
            superbiae, ut in 2 Lib., distinct. 22, quaest. 1, art. 1, dictum est. Sed major fuit
            humilitas Christi in assumptione humanae naturae, quando exinanivit semetipsum, formam
            servi accipiens, quam superbia Adae. Ergo ex ipsa assumptione humanae naturae
            sufficienter fuit satisfactum pro peccato hominis, et ita non fuit conveniens quod
            Christus pateretur.</p>
          <p xml:id="ta-l3d20q1-d1e349">Praeterea, Bernardus dicit, quod una gutta sanguinis Christi fuit sufficiens pretium
            nostrae redemptionis. Sed aliquid de sanguine Christi effusum est in circumcisione. Ergo
            non oportebat quod ulterius pateretur.</p>
          <p xml:id="ta-l3d20q1-d1e352">Praeterea, tanta potest esse contritio in nobis peccantibus quod totum peccatum
            dimittatur et quantum ad poenam, et quantum ad culpam. Sed in Christo ab instanti suae
            conceptionis fuit perfectissima caritas, quae contritioni vim tribuit expurgandi
            peccatum. Ergo Christus ab instanti suae conceptionis sufficienter satisfecit pro
            omnibus peccatis nostris; et ita non oportuit quod per passionem mortis
            satisfaceret.</p>
          <p xml:id="ta-l3d20q1-d1e355">Praeterea, poena, qua quis punitur, quantitatem accipit, quantum ad virtutem
            satisfaciendi, ex conditione patientis. Sed Christus, inquantum Deus est et homo, habet
            infinitam dignitatem. Ergo quaelibet poena quam sustinuit, scilicet fames, fatigatio, et
            hujusmodi, fuit sufficiens ad satisfaciendum pro toto humano genere: ergo non oportuit
            quod mortem pateretur.</p>
          <p xml:id="ta-l3d20q1-d1e358">Sed contra, Hebr. 2, 10: <quote xml:id="ta-l3d20q1-Qd1e360" source="http://scta.info/resource/hebr2_10">decebat eum (...) per passionem consummari</quote>.</p>
          <p xml:id="ta-l3d20q1-d1e364">Praeterea, homo erat debitor mortis. Ergo si debuit pro aliis satisfacere
            recompensando, oportuit quod ipse mortem, quam non debebat, exsolveret.</p>
          <p xml:id="ta-l3d20q1-d1e367">Praeterea, Christus non solum debuit hostem vincere, sed etiam exemplum vincendi nobis
            dare. Ergo debuit in difficillimis victor existere. Sed difficillimum est mortem
            sustinere. Ergo debuit per passionem mortis nos liberare.</p>
          <p xml:id="ta-l3d20q1-d1e371">Respondeo dicendum, quod Christi satisfactio fuit non pro uno homine tantum, sed pro
            tota humana natura; unde duas conditiones concernere debuit: ut esset universalis
            respectu omnium satisfactionum quodammodo, et ut esset exemplaris omnium satisfactionum
            particularium. Universalis autem erat non per praedicationem de multis, quasi per multas
            particulares satisfactiones multiplicata, sed habens virtutem respectu omnium; unde non
            oportebat quod ipse omnes poenas quae ex peccato quocumque modo consequi possent,
            assumeret in seipso; sed illam ad quam omnes ordinantur, et quae continet in se virtute
            omnes poenas, quamvis non actu. Finis autem omnium terribilium est mors, ut dicit
            philosophus, 3 Ethic.; et ideo per passionem mortis debuit satisfacere. Inquantum vero
            fuit exemplaris respectu nostrarum satisfactionum, debuit habere magnitudinem excedentem
            omnes alias satisfactiones, quia exemplar debet esse praestantius exemplato; et ideo
            secundum maximam poenarum debuit satisfacere, scilicet mortem.</p>
          <p xml:id="ta-l3d20q1-d1e374">Ad primum ergo dicendum, quod passio Christi non fuit satisfactoria ex parte
            occidentium Christum, sed ex parte ipsius patientis, qui ex maxima caritate pati voluit;
            et secundum hoc fuit Deo accepta.</p>
          <p xml:id="ta-l3d20q1-d1e377">Ad secundum dicendum, quod vita corporalis Christi habebat quemdam infinitum valorem ex
            divinitate conjuncta, inquantum non erat vita puri hominis, sed Dei et hominis: et ideo
            poterat esse sufficiens recompensatio vitae spiritualis, et praecipue ratione caritatis
            eximiae ex qua offerebatur.</p>
          <p xml:id="ta-l3d20q1-d1e380">Ad tertium dicendum, quod in peccato Adae non solum fuit superbia, sed delectatio: et
            ideo in satisfactione non solum debuit esse humilitas, quod in incarnatione factum est,
            sed etiam acerbitas doloris, quod in passione accidit.</p>
          <p xml:id="ta-l3d20q1-d1e383">Ad quartum dicendum, quod quamvis gutta sanguinis quam in circumcisione fudit, esset
            sufficiens ad omnem satisfactionem, considerata conditione personae, non tamen quantum
            ad genus poenae: quia pro morte ad quam humanum genus obligatum erat, oportebat quod
            mortem exsolveret.</p>
          <p xml:id="ta-l3d20q1-d1e386">Ad quintum dicendum, quod contritio non tantum habet vim ex caritate, sed etiam ex
            dolore; et ideo ratione caritatis delet culpam, ratione autem doloris computatur in
            satisfactionem poenae.</p>
          <p xml:id="ta-l3d20q1-d1e390">Ad sextum dicendum, quod aliae poenae quas Christus sustinuit, quamvis sufficientes
            essent ad satisfaciendum pro humana natura, considerata conditione patientis, non tamen
            considerato genere poenae: quia in poenis illis non continebantur omnes aliae poenae,
            sicut in passione mortis continentur.</p>
        </div>
        <div xml:id="ta-l3d20q1-Dd1e395" type="articulus">
          <head xml:id="ta-l3d20q1-Hd1e397">Articulus 4</head>
          <head xml:id="ta-l3d20q1-Hd1e400" type="questionTitle">Utrum fuerit possibilis alius modus satisfaciendi</head>
          <div xml:id="ta-l3d20q1-Dd1e403">
            <head xml:id="ta-l3d20q1-Hd1e405">Quaestiuncula 1</head>
            <p xml:id="ta-l3d20q1-d1e408">Ad quartum sic proceditur. Videtur, quod alius modus non fuerit possibilis. Hebr. 2,
              10: <quote xml:id="ta-l3d20q1-Qd1e410">decebat eum per passionem (...) consummari</quote>; dicit Glossa:
                <quote xml:id="ta-l3d20q1-Qd1e413">nisi Christus pateretur, homo non redimeretur</quote>.</p>
            <p xml:id="ta-l3d20q1-d1e417">Praeterea, Anselmus in Lib. cur Deus homo: <quote xml:id="ta-l3d20q1-Qd1e419">non potuit transire calix, nisi
                biberet; non quia mortem vitare nequiverit, sed quia aliter mundus salvari non
                posset</quote>. Ergo videtur quod alius modus possibilis non fuit.</p>
            <p xml:id="ta-l3d20q1-d1e423">Praeterea, minimum inconveniens est Deo impossibile. Sed inconveniens est peccatum
              dimittere sine debita satisfactione, ut dictum est. Cum igitur debita satisfactio non
              potuerit esse nisi per modum istum, videtur quod alius modus possibilis non fuit.</p>
            <p xml:id="ta-l3d20q1-d1e426">Praeterea, fidei non potest subesse falsum. Sed antiqui patres crediderunt Christum
              passurum. Ergo non potuit aliter esse.</p>
            <p xml:id="ta-l3d20q1-d1e430">Sed contra, Gregorius, 20 Lib. Moral.: <quote xml:id="ta-l3d20q1-Qd1e432">qui fecit nos de nihilo, revocare etiam
                sine morte et passione sua nos potuit</quote>.</p>
            <p xml:id="ta-l3d20q1-d1e436">Praeterea, Luc. 1, 37: <quote xml:id="ta-l3d20q1-Qd1e438">non erit impossibile apud Deum omne verbum</quote>.
              Ergo quocumque alio modo potuisset nos liberare.</p>
          </div>
          <div xml:id="ta-l3d20q1-Dd1e443">
            <head xml:id="ta-l3d20q1-Hd1e445">Quaestiuncula 2</head>
            <p xml:id="ta-l3d20q1-d1e448">Ulterius. Videtur quod alius modus fuisset convenientior. Si enim Christus mortem
              subiisset naturalem, nihilominus genus humanum redemptum fuisset: quia mortem
              solvisset quam non debebat. Sed hoc fuisset sine peccato alicujus. Ergo videtur quod
              hic fuisset modus convenientior: quia unumquodque tanto est convenientius, quanto ad
              ipsum pauciora inconvenientia sequuntur.</p>
            <p xml:id="ta-l3d20q1-d1e451">Praeterea, Diabolus nos omnino injuste invaserat, nec aliquod jus in nobis habebat.
              Sed nihil est convenientius quam quod vis vi repellatur. Ergo convenientissimus modus
              fuisset ut per potentiam nos eriperet a potestate Diaboli, non redimendo.</p>
            <p xml:id="ta-l3d20q1-d1e454">Praeterea, ipse venerat a Daemonis potestate hominem liberare, non autem a potestate
              hominis. Ergo convenientius fuisset quod a Daemone passus fuisset, quam ab homine.</p>
            <p xml:id="ta-l3d20q1-d1e457">Praeterea, Christus ad hoc venit ut homines ad se traheret. Sed plures eum
              sequerentur, si per viam deliciarum incessisset, quam quod per viam passionis de hoc
              mundo exivit. Ergo videtur quod ille fuisset convenientior modus.</p>
            <p xml:id="ta-l3d20q1-d1e461">Sed contra, super illud Psalm. 21: <quote xml:id="ta-l3d20q1-Qd1e463">et non ad insipientiam mihi</quote>, dicit
              Glossa: <quote xml:id="ta-l3d20q1-Qd1e466">nullus convenientior modus nostrae redemptionis fuit, quam quod homo,
                qui per superbiam ceciderat, per humilitatem resurgeret</quote>.</p>
            <p xml:id="ta-l3d20q1-d1e470">Praeterea, optimi est optima adducere. Si igitur Deus est optimus, modum optimum
              nostrae liberationis elegit.</p>
          </div>
          <div xml:id="ta-l3d20q1-Dd1e474">
            <head xml:id="ta-l3d20q1-Hd1e476">Quaestiuncula 1</head>
            <p xml:id="ta-l3d20q1-d1e479">Respondeo dicendum ad primam quaestionem, quod quantum ex parte Dei est, fuit alius
              modus nostrae liberationis possibilis, quia ejus potentia limitata non est, quem si
              elegisset, convenientissimus fuisset: non tamen habuisset rationem redemptionis, sed
              liberationis tantum, quia liberatio non fuisset facta per solutionem pretii. Ex parte
              autem hominis non fuit alius modus possibilis nisi quem Deus ei dedit: quia per se
              satisfacere non poterat, sed solum divino munere. Sed ex parte nostra simul et Dei
              fuit quidem alius modus possibilis, sed nullus ita conveniens.</p>
            <p xml:id="ta-l3d20q1-d1e482">Ad primum ergo dicendum, quod si homo alio modo liberaretur, non redimeretur: quia
              redemptio sufficientem satisfactionem importat. Sed tamen alio modo liberari
              potuit.</p>
            <p xml:id="ta-l3d20q1-d1e485">Ad secundum dicendum, quod Anselmus loquitur quantum est ex parte nostra, supposita
              Dei ordinatione.</p>
            <p xml:id="ta-l3d20q1-d1e488">Ad tertium dicendum, quod quamvis sit inconveniens ex parte nostra secundum ordinem
              quem Deus rebus posuit, ut peccatum sine satisfactione dimittatur; tamen si ipse
              faceret, convenientissimum esset, quia ipse simul cum hoc faceret, aliquam
              convenientiam in re poneret.</p>
            <p xml:id="ta-l3d20q1-d1e492">Ad quartum dicendum, quod fides antiquorum fuit de passione Christi futura,
              praesupposita Dei ordinatione quod ita fieret; ex cujus suppositione, passio Christi
              necessitatem habet, ut dictum est.</p>
          </div>
          <div xml:id="ta-l3d20q1-Dd1e497">
            <head xml:id="ta-l3d20q1-Hd1e499">Quaestiuncula 2</head>
            <p xml:id="ta-l3d20q1-d1e502">Ad secundam quaestionem dicendum, quod quantum est ex parte nostra, convenientior
              modus esse non potuit. Sed tamen Deo non aufertur potentia, quin potuisset alium modum
              convenientiorem fecisse, cujus potentia limitata non est. Sed hoc esset secundum alium
              ordinem rebus impositum.</p>
            <p xml:id="ta-l3d20q1-d1e505">Ad primum ergo dicendum, quod Christus pro omnibus peccatis quantum ad sufficientiam
              debuit satisfacere, non solum pro originali, sed etiam pro actuali, pro quo infligitur
              violenta mors; et ideo, ut sua satisfactio omnem comprehenderet, decens fuit ut morte
              turpissima quantum ad genus mortis moreretur, ut sic non solum sub Angelis descenderet
              per mortem, sed etiam sub hominibus per genus mortis, quantum ad acerbitatem simul et
              turpitudinem. Nec peccatum aliorum aliquid de convenientia satisfactionis adimit: quia
              satisfactio non est ex passione ex parte infligentium passionem, sed ex parte
              patientis.</p>
            <p xml:id="ta-l3d20q1-d1e508">Ad secundum dicendum, quod quamvis Diabolus nos injuste detineret, tamen nos juste ab
              ipso detinebamur, ejus tyrannidem propter nostram culpam patientes; unde ex parte
              nostra fuit congruum ut satisfaciendo nos eriperet; ut non solum ipse juste nos
              liberaret, quod esset si violentia uteretur, sed etiam nos juste liberaremur.</p>
            <p xml:id="ta-l3d20q1-d1e511">Ad tertium dicendum, quod sicut peccatum hominis fuit commissum ab homine, instigante
              Diabolo; ita etiam conveniens fuit, ut medicina morbo responderet, quod Christus
              occideretur ab homine suadente Diabolo.</p>
            <p xml:id="ta-l3d20q1-d1e515">Ad quartum dicendum, quod satisfactio debet esse poenalis; et ideo, ut pro nobis
              satisfaceret, oportuit quod in hoc mundo poenas sustineret, et non deliciis uteretur.
              Vel dicendum, quod Christus ad hoc venit ut a terrenis bonis, pro quibus homines a Deo
              recesserant, ad caelestia nos revocaret; et ideo decuit ut terrena bona abjiceret,
              quatenus ea contemnendi nobis exemplum daret.</p>
          </div>
        </div>
        <div xml:id="ta-l3d20q1-Dd1e520" type="articulus">
          <head xml:id="ta-l3d20q1-Hd1e522">Articulus 5</head>
          <head xml:id="ta-l3d20q1-Hd1e525" type="questionTitle">Utrum Deus pater filium tradiderit ad passionem</head>
          <div xml:id="ta-l3d20q1-Dd1e528">
            <head xml:id="ta-l3d20q1-Hd1e530">Quaestiuncula 1</head>
            <p xml:id="ta-l3d20q1-d1e533">Ad quintum sic proceditur. Videtur quod Deus pater filium non tradiderit ad
              passionem. Maxima enim crudelitas est filium innocentem tradere. Sed Christus fuit
              innocentissimus. Cum ergo crudelitas non sit in Deo, videtur quod ipse Christum ad
              passionem non tradiderit.</p>
            <p xml:id="ta-l3d20q1-d1e536">Praeterea, si pater Christum in mortem tradidit, hoc non fuit nisi quia Christus ex
              obedientia ad patrem mortuus est. Sed quicumque facit aliquid ex obedientia, facit ex
              debito. Ergo Christus debitor mortis fuit, et sic non fuit mors ejus Deo gratissima:
              debitum enim diminuit de gratitudine actus.</p>
            <p xml:id="ta-l3d20q1-d1e539">Praeterea, si pater tradidit filium, ergo voluit eum mori. Sed hoc etiam voluerunt
              Judaei. Ergo conformaverunt voluntatem suam voluntati divinae, et ita non
              peccaverunt.</p>
            <p xml:id="ta-l3d20q1-d1e542">Praeterea, philosophus dicit, quod pervenire ad bonum finem per mala media, est mali
              consiliatoris. Sed consilium divinum est optimum. Ergo si ex consilio voluntatis
              patris Christus esset mortuus, non esset hoc consilium expletum mediantibus malis
              actibus Judaeorum; quod tamen falsum est. Ergo pater filium ad passionem non
              tradidit.</p>
            <p xml:id="ta-l3d20q1-d1e546">Sed contra, <ref xml:id="ta-l3d20q1-Rd1e548"><title ref="#rom">Rom.</title> 8, 32:</ref>
              <quote xml:id="ta-l3d20q1-Qd1e553" source="http://scta.info/resource/rom8_32">proprio filio suo non pepercit</quote> et cetera.</p>
            <p xml:id="ta-l3d20q1-d1e557">Praeterea, omnis poena est a Deo. Sed passio Christi quaedam poena fuit. Ergo fuit a
              Deo.</p>
          </div>
          <div xml:id="ta-l3d20q1-Dd1e561">
            <head xml:id="ta-l3d20q1-Hd1e563">Quaestiuncula 2</head>
            <p xml:id="ta-l3d20q1-d1e566">Ulterius. Videtur quod passio Christi non fuerit bona. Quia secundum Boetium, cujus
              generatio est bona, corruptio est mala. Sed generatio Christi fuit optima. Ergo passio
              mortis ipsius fuit pessima.</p>
            <p xml:id="ta-l3d20q1-d1e569">Praeterea, omne injustum est malum. Sed Christus injuste passus est; 1 Petr. 2, 23:
                <quote xml:id="ta-l3d20q1-Qd1e571">tradebat autem judicanti se injuste</quote>. Ergo illa passio Christi fuit
              mala.</p>
            <p xml:id="ta-l3d20q1-d1e575">Praeterea, sicut eadem materia non potest esse in naturalibus sub contrariis formis,
              ita unus actus in moralibus non potest esse bonus et malus. Sed opus Judaeorum, ut
              dicitur in littera, fuit passio Christi. Ergo cum opus Judaeorum fuerit malum, passio
              Christi non potest dici bona.</p>
            <p xml:id="ta-l3d20q1-d1e578">Sed contra, nihil est Deo acceptum nisi bonum. Sed mors Christi fuit Deo
              acceptissima: quia ipse <quote xml:id="ta-l3d20q1-Qd1e580">tradidit semetipsum pro nobis oblationem et hostiam Deo
                in odorem suavitatis</quote>: Ephes. 5, 2. Ergo passio Christi fuit bona.</p>
            <p xml:id="ta-l3d20q1-d1e585">Praeterea, omne quod est ex caritate, est bonum. Sed Christus ex maxima caritate fuit
              mortuus et passus. Ergo passio sua fuit optima.</p>
          </div>
          <div xml:id="ta-l3d20q1-Dd1e589">
            <head xml:id="ta-l3d20q1-Hd1e591">Quaestiuncula 1</head>
            <p xml:id="ta-l3d20q1-d1e594">Respondeo dicendum ad primam quaestionem, quod in passione Christi fuit tria
              considerare. Unum ex parte patientis, quia scilicet voluntarie passus est ex caritate.
              Aliud autem ex parte occidentium, qui ex iniqua voluntate eum occiderunt. Tertium est
              ex parte ipsorum pro quibus passus est, scilicet effectus salutis in toto humano
              genere. Et secundum hoc tripliciter Deus pater, immo tota Trinitas, eum tradidit. Uno
              modo, praeordinando passionem ejus ad salutem humani generis. Secundo, Christo homini
              voluntatem dando, et caritatem, ex qua pati voluit. Tertio, dando potestatem, et non
              cohibendo voluntatem occidentium, sicut dicitur Joan. 19, 11: <quote xml:id="ta-l3d20q1-Qd1e596">non haberes in me
                potestatem, nisi data tibi fuisset desuper</quote>.</p>
            <p xml:id="ta-l3d20q1-d1e600">Ad primum ergo dicendum, quod Deus pater non tradidit Christum in mortem, quasi
              cogendo ipsum mori, sed dando ei voluntatem bonam qua mori vellet; et ideo non
              sequitur quod fuerit aliqua crudelitas in Deo.</p>
            <p xml:id="ta-l3d20q1-d1e603">Ad secundum dicendum, quod Christus non fuit debitor mortis ex necessitate, sed ex
              caritate ad homines, qua hominis salutem voluit, et ex caritate ad Deum qua ejus
              voluntatem implere voluit, sicut dixit Matth. 26, 39: <quote xml:id="ta-l3d20q1-Qd1e605" source="http://scta.info/resource/mt26_39">non sicut ego volo, sed
                sicut tu</quote>; et hoc debitum non diminuit aliquid de gratitudine actus.</p>
            <p xml:id="ta-l3d20q1-d1e609">Ad tertium dicendum, quod conformitas voluntatis humanae ad divinam, non est
              simpliciter in volendo quod Deus vult, sed in volendo eodem modo, idest ex caritate,
              sicut Deus vult, vel ad eumdem finem; vel in volendo id quod Deus vult nos velle; et
              hoc modo Judaei voluntatem suam divinae non conformaverunt: quia Christum ex nequitia
              occiderunt ad impediendam salutem, quam ex ejus praedicatione sequi videbant.</p>
            <p xml:id="ta-l3d20q1-d1e613">Ad quartum dicendum, quod facere aliquod malum propter bonum finem consequendum, est
              mali consiliatoris; sed uti malitia aliorum, quam ipse non facit, ad bonum finem, hoc
              est summae sapientiae.</p>
          </div>
          <div xml:id="ta-l3d20q1-Dd1e618">
            <head xml:id="ta-l3d20q1-Hd1e620">Quaestiuncula 2</head>
            <p xml:id="ta-l3d20q1-d1e623">Ad secundam quaestionem dicendum, quod judicium absolutum est de re, quando
              consideratur ipsa secundum quod est actu in rerum natura existens; et hoc est quando
              consideratur cum omnibus circumstantiis quae sunt in ipsa. Sed quando consideratur res
              secundum aliquid quod in re est sine consideratione aliorum; illud judicium non est de
              re simpliciter, sed secundum quid. Si igitur consideretur passio secundum quod est in
              patiente cum omnibus quae circumstant, scilicet caritate Christi, et efficacia ipsius,
              sic est dicenda simpliciter bona. Si autem consideretur secundum quod est passio
              tantum, scilicet inquantum adimit vitam, nihil aliud considerando; sic est malum in
              genere mali naturae; unde dicenda est bona simpliciter, et mala secundum quid.</p>
            <p xml:id="ta-l3d20q1-d1e626">Ad primum ergo dicendum, quod passio Christi, inquantum est corruptionis inductiva,
              sic est mala; et hoc est considerare ipsam secundum quid: sed inquantum est passio
              volita, et ad humanam salutem ordinata, sic est optima.</p>
            <p xml:id="ta-l3d20q1-d1e629">Ad secundum dicendum, quod injuste illata est ex parte occidentium: sed ex parte
              ipsius patientis ex justissima voluntate procedit.</p>
            <p xml:id="ta-l3d20q1-d1e632">Ad tertium dicendum, quod opus operans Judaeorum est malum simpliciter; sed passio,
              quae est opus operatum, est quidem simpliciter bona, secundum quod est in patiente;
              quamvis possit dici mala secundum quid secundum quod est in actione illorum sicut in
              causa, et secundum quod est corruptiva naturae; et ita non est ponere contraria circa
              idem.</p>
          </div>
        </div>
        <div xml:id="ta-l3d20q1-Dd1e637">
          <head xml:id="ta-l3d20q1-Hd1e639">Expositio textus</head>
          <p xml:id="ta-l3d20q1-d1e642"><quote xml:id="ta-l3d20q1-Qd1e643">Quia sic justitia superatus est Diabolus, non potentia</quote>. Contra. Justitia
            Dei non potest esse sine potentia, nec e converso. Dicendum, quod intelligendum est: non
            potentia tantum. Sed si etiam potentia tantum Diabolum superasset, adhuc esset justitia
            ex parte nostra. <quote xml:id="ta-l3d20q1-Qd1e646">Peccantem peccati auctor illico invasit</quote>. Contra. Magis
            peccavit Diabolus quam homo. Ergo magis debuit ipse invadi quam homo. Dicendum, quod
            ambos invasit sententia judicis secundum culpae modum, sed hominem invasit et peccati
            auctor; tum quia homo illi se subdidit, tum quia homo ex ordine naturae sub Angelis
            erat; unde etiam homini ad exercitium datur. <quote xml:id="ta-l3d20q1-Qd1e649">Praedestinatis tantum effecit
              salutem</quote>. Contra. Aliqui etiam non praedestinati gratiam accipiunt. Dicendum,
            quod loquitur de salute finali, per quam homo ab omni malo liberatur. <quote xml:id="ta-l3d20q1-Qd1e652">Hic
              distinguendum est</quote>: quia potest intelligi de opere operante; et sic malum
            operati sunt: vel de opere operato; et sic bonum operati sunt.</p>
        </div>

      </div>
    </body>
  </text>
</TEI>