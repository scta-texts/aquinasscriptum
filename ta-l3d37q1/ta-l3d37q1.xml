<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum III, Distinctio 37, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum III, Distinctio 37, Quaestio 1</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="142va"/>
      </div>
    </front>
    <body>
      <div xml:id="ta-l3d37q1">
        <head xml:id="ta-l3d37q1-Hd1e97">Librum III, Distinctio 37, Quaestio 1</head>
        <div xml:id="ta-l3d37q1-Dd1e100">
          <head xml:id="ta-l3d37q1-Hd1e102">Prooemium</head>
          <p xml:id="ta-l3d37q1-d1e105">Postquam determinavit Magister de virtutibus et donis, quae nos ad bene operandum
            inclinant, in parte ista determinat de praeceptis legis, quibus ad opera virtutum et
            donorum dirigimur. Dividitur autem in duas partes: in prima determinat de octo primis
            mandatis, quae aliquo modo opus respiciunt; in secunda determinat de duobus mandatis
            ultimis, quae respiciunt tantum concupiscentiam cordis, 40 dist., ibi: <quote xml:id="ta-l3d37q1-Qd1e107">sextum
              praeceptum est: non desiderabis uxorem proximi tui</quote>. Prima in duas: in prima
            determinat de primis octo mandatis; in secunda determinat de quibusdam quae uno illorum
            mandatorum intelliguntur prohiberi; quae specialem difficultatem habent, 38 dist., ibi:
              <quote xml:id="ta-l3d37q1-Qd1e110">sciendum tamen, tria esse genera mandatorum</quote>. Prima in duas: in prima
            determinat de praeceptis primae tabulae; in secunda de praeceptis secundae tabulae, ibi:
              <quote xml:id="ta-l3d37q1-Qd1e113">in secunda vero tabula septem erant mandata</quote>. Prima in tres secundum
            tria mandata de quibus determinat; secunda incipit ibi: <quote xml:id="ta-l3d37q1-Qd1e116">secundum praeceptum est:
              non assumes nomen Dei tui in vanum</quote>; tertia, ibi: <quote xml:id="ta-l3d37q1-Qd1e119">memento ut diem
              sabbati sanctifices</quote>. Circa primum tria facit: primo distinguit praecepta;
            secundo exponit primum ipsorum, ibi: <quote xml:id="ta-l3d37q1-Qd1e123">primum in prima tabula est: non habebis deos
              alienos</quote> etc.; tertio solvit quaestionem ex praedictis ortam, ibi: <quote xml:id="ta-l3d37q1-Qd1e126">sed
              quaeritur quomodo hic dicatur forma idoli non esse facta per verbum. In secunda vero
              tabula septem erant mandata</quote>. Hic determinat de praeceptis secundae tabulae; et
            dividitur in quinque partes secundum quinque mandata, quae satis patent in littera:
            quarum quarta pars dividitur in duas: in prima exponit quartum mandatum; in secunda
            movet quaestionem, ibi: <quote xml:id="ta-l3d37q1-Qd1e129">si vero quaeritur de filiis Israel (...) utrum furtum
              commiserint; dicimus eos non fecisse furtum</quote>; secunda incipit ibi: <quote xml:id="ta-l3d37q1-Qd1e132">hic
              opponitur quod etiam boni in illo opere peccaverunt</quote>. Et similiter quinta pars
            dividitur in expositionem praecepti, et quaestionem, quae incipit ibi: <quote xml:id="ta-l3d37q1-Qd1e135">solet
              autem quaeri utrum prohibitum sit omne mendacium</quote>. Hic quaeruntur sex: 1 de
            necessitate legis scriptae; 2 de distinctione, ordine et assignatione mandatorum; 3
            utrum omnia mandata legis ad haec decem referantur; 4 utrum dispensationem in aliquo
            casu recipiant; 5 de observatione sabbati; 6 de usura.</p>
        </div>
        <div xml:id="ta-l3d37q1-Dd1e140" type="articulus">
          <head xml:id="ta-l3d37q1-Hd1e142">Articulus 1</head>
          <head xml:id="ta-l3d37q1-Hd1e145" type="questionTitle">Utrum fuerit necessarium tradi legem scriptam</head>

          <p xml:id="ta-l3d37q1-d1e148">Ad primum sic proceditur. Videtur quod non fuit necessarium legem scriptam tradi,
            maxime de his decem praeceptis. Ea enim quae sunt naturaliter scripta in intellectu
            speculativo, nulla scientia in Scripturam colligit, sed utitur eis quantum indiget
            unaquaeque. Sed haec decem praecepta sunt naturaliter scripta in intellectu practico
            uniuscujusque. Ergo non fuit necesse ea in Scripturam redigere.</p>
          <p xml:id="ta-l3d37q1-d1e151">Praeterea, Scriptura videtur esse inventa ad succurrendum labilitati memoriae. Sed alia
            praecepta legis quae non sunt ita scripta in corde hominis, sicut judicialia et
            caeremonialia, facilius poterant tradi oblivioni. Ergo ea magis debuerunt in tabulis
            lapideis scribi.</p>
          <p xml:id="ta-l3d37q1-d1e154">Praeterea, ea quae scripto traduntur, ad plebem per sapientes perveniunt. Sed haec
            decem mandata ipsa plebs immediate audivit a Deo, ut patet Exod. 20. Ergo non debuerunt
            in scriptum redigi.</p>
          <p xml:id="ta-l3d37q1-d1e158">Praeterea, legislator qui intendit sibi subjectos bonos facere, non debet aliquid pro
            lege ferre ex quo vitia augeantur, eo praevidente. Sed ex hoc quod ista mandata
            obligatoria populo sunt tradita, praevaricatio crevit; 1 Corinth. 15, 56: <quote xml:id="ta-l3d37q1-Qd1e160">virtus
              peccati lex</quote>; Glossa: <quote xml:id="ta-l3d37q1-Qd1e163">lex prohibendo auget peccati cupiditatem</quote>.
            Ergo non debuerunt hujusmodi praecepta legis a Deo dari, qui omnia praevidet.</p>
          <p xml:id="ta-l3d37q1-d1e167">Praeterea, servitia coacta sunt minus Deo accepta. Sed per legem fit coactio quaedam,
            inquantum obligat. Ergo videtur quod hujusmodi obligatoriam legem edere non debuit.</p>
          <p xml:id="ta-l3d37q1-d1e170">Sed contra, non minor cura est Deo de rebus humanis quam de rebus naturalibus, quas
            propter hominem fecit. Sed rebus naturalibus certas leges posuit. Ergo etiam rebus
            humanis aliquas leges ponere debuit.</p>
          <p xml:id="ta-l3d37q1-d1e173">Praeterea, in quolibet regimine oportet quod voluntas rectoris innotescat. Sed Dei
            voluntas nobis per legis praecepta innotescit, inquantum est signum divinae voluntatis.
            Ergo oportuit quod ab ipso qui orbem regit, praecepta mundo ederentur.</p>
          <p xml:id="ta-l3d37q1-d1e176">Praeterea, dicit philosophus, quod rex per imperium suum movet eos qui in regno suo
            sunt. Sed Deus omnia movet. Ergo oportuit quod ad homines ejus imperium deveniret, quo
            in Deum moverentur.</p>
          <p xml:id="ta-l3d37q1-d1e179">Respondeo dicendum, quod necessarium fuit ea quae naturalis ratio dictat, quae dicuntur
            ad legem naturae pertinere, populo in praeceptum dari, et in scriptum redigi, propter
            quatuor rationes. Primo, quia per contrariam consuetudinem, qua multi in peccato
            praecipitabantur, jam apud multos ratio naturalis, in qua scripta erant, obtenebrata
            erat. Secundo, quia etsi in aliquibus vigebat ratio, tamen amor boni in eis deficiebat;
            unde per quamdam coactionem legis obligatoriae ad bonum inducendi erant. Tertio ut ad
            opera virtutis non solum natura inclinaret, sed etiam reverentia divini imperii. Quarto
            ut magis memoria tenerentur, et frequentius in cogitatione versarentur.</p>
          <p xml:id="ta-l3d37q1-d1e183">Ad primum igitur dicendum, quod passiones animae non corrumpunt existimationem
            speculativam, sicut corrumpunt existimationem practicam; et ideo magis oportuit
            praecepta legis naturae in scriptis redigi, quam principia speculativa.</p>
          <p xml:id="ta-l3d37q1-d1e186">Ad secundum dicendum, quod praecepta judicialia et caeremonialia erant mutabilia
            secundum diversos status et conditiones hominum; sed praecepta ista legis naturae
            immobiliter permansura erant, in cujus signum in tabulis lapideis Deus ea scribi
            voluit.</p>
          <p xml:id="ta-l3d37q1-d1e189">Ad tertium dicendum, quod ista praecepta omnibus indita erant in naturali cognitione;
            et ideo in hujus signum Deus toti populo per se ea edidit; sed propter multos qui
            secundum passiones vivunt, in quibus judicium rationis obtenebratur, voluit ut per
            sapientiores, in quibus judicium rationis viget, in aliis cognitio horum praeceptorum
            conservaretur; et ideo scribi ea voluit.</p>
          <p xml:id="ta-l3d37q1-d1e192">Ad quartum dicendum, quod lex, quantum erat in se, nullo modo nec occasio nec causa
            erat augendae cupiditatis, sed propter corruptionem fomitis hoc contingebat, occasione
            accepta ex lege ab ipsis peccantibus, non data ipsis a lege.</p>
          <p xml:id="ta-l3d37q1-d1e195">Ad quintum dicendum, quod boni qui habent voluntatem bene faciendi non operantur quasi
            coacti a lege, sed ipsi sibi sunt lex; unde non propter eos lex est posita, sed propter
            transgressores, ut dicitur Gal. 3, in quibus melius est ut coacti a malo desistant quam
            ut mala libere exequantur.</p>
        </div>
        <div xml:id="ta-l3d37q1-Dd1e199" type="articulus">
          <head xml:id="ta-l3d37q1-Hd1e201">Articulus 2</head>

          <head xml:id="ta-l3d37q1-Hd1e204" type="questionTitle">Utrum praecepta Decalogi convenienter assignentur</head>
          <div xml:id="ta-l3d37q1-Dd1e207">
            <head xml:id="ta-l3d37q1-Hd1e209">Quaestiuncula 1</head>
            <p xml:id="ta-l3d37q1-d1e212">Ad secundum sic proceditur. Videtur quod praecepta Decalogi non convenienter
              assignentur. Praecepta enim legis ad merendum ordinantur. Sed meritum in aliquo actu
              consistit. Cum ergo in praeceptis negativis non ponatur aliquis actus, sed solum
              negetur, videtur quod praecepta Decalogi non debuerunt per negationem assignari.</p>
            <p xml:id="ta-l3d37q1-d1e215">Praeterea, illud ex quo datur aliud intelligi, debet aliquo modo continere illud. Sed
              prohibitio majoris mali non continet prohibitionem minoris mali, nec praeceptum magis
              debiti continet praeceptum minus debiti. Cum ergo per prohibitionem moechiae detur
              intelligi omnis illicitus usus membrorum, ut in littera dicitur, cum moechia sit
              gravius quam simplex fornicatio, videtur quod non fuerit rectus modus assignandi
              praeceptum, per prohibitionem moechiae alia minora prohibere. Et similiter potest
              objici de honoratione parentum quod est magis debitum quam beneficia quae aliis
              hominibus sunt exhibenda, quae ad hoc praeceptum reducuntur.</p>
            <p xml:id="ta-l3d37q1-d1e218">Praeterea, omnia praecepta legis debent aequaliter in memoria contineri. Ergo cum in
              tertio praecepto fiat mentio de memoria, videtur quod eadem ratione debuerit in aliis
              praeceptis poni.</p>
            <p xml:id="ta-l3d37q1-d1e221">Praeterea, praecepta Decalogi ad legem naturalem pertinent. Sed legis naturalis
              dictamen per rationem naturalem est. Ergo non oportet in alio praecepto legis aliam
              rationem assignari, nisi quod naturalis ratio dictat.</p>
            <p xml:id="ta-l3d37q1-d1e225">Praeterea, omnibus praeceptis observatis praemium debetur. Sed in quarto praecepto
              praemium ponitur, ut scilicet longaevus sit super terram. Ergo eadem ratione in aliis
              praeceptis poni deberet.</p>
          </div>
          <div xml:id="ta-l3d37q1-Dd1e229">
            <head xml:id="ta-l3d37q1-Hd1e231">Quaestiuncula 2</head>
            <p xml:id="ta-l3d37q1-d1e234">Ulterius. Videtur quod non debeant esse decem legis praecepta. Sicut enim dicitur in
              Glossa, Matth. 6, <quote xml:id="ta-l3d37q1-Qd1e236">in precibus est ut impetrentur dona; in donis ut impleantur
                mandata; in mandatis ut beatitudines consequamur</quote>. Sed preces, et etiam dona,
              similiter et beatitudines quodammodo sunt septem. Ergo et mandata legis debebant esse
              tantum septem.</p>
            <p xml:id="ta-l3d37q1-d1e240">Praeterea, Rom. 13, 8: <quote xml:id="ta-l3d37q1-Qd1e242" ana="#rom13_8">dilectio proximi legem implevit</quote>. Sed intentio
              legislatoris in omnibus praeceptis est ut lex impleatur. Ergo sufficiens fuit unum
              praeceptum tantum, scilicet de dilectione proximi, ponere.</p>
            <p xml:id="ta-l3d37q1-d1e246">Praeterea, Rom. 7, dicit Glossa: <quote xml:id="ta-l3d37q1-Qd1e248">bona est lex, quae dum concupiscentiam
                prohibet, malum prohibet</quote>. Sed praecepta ordinantur contra peccata, ut patet
              per Augustinum in Lib. de decem Chord. Ergo suffecisset unum praeceptum ponere, in quo
              concupiscentia prohiberetur.</p>
            <p xml:id="ta-l3d37q1-d1e252">Sed contra, videtur quod debeant esse plus quam decem. Ubicumque enim contingit esse
              peccatum in opere, contingit esse peccatum et in interiori concupiscentia: quia
              consensus in peccatum, peccatum est. Sed furtum et moechia prohibentur diversis
              praeceptis quantum ad actum et quantum ad concupiscentiam. Ergo eadem ratione et alia
              peccata debuerunt duplicibus praeceptis prohiberi.</p>
            <p xml:id="ta-l3d37q1-d1e256">Praeterea, ut in 2 Lib., distinct. 42, dicit Magister, tribus modis aliquis peccat:
              scilicet in Deum, in proximum, in seipsum. Cum ergo quaedam praecepta ordinentur
              contra peccatum in Deum, quaedam vero contra peccatum in proximum; videtur etiam quod
              quaedam debuerunt ordinari contra peccatum in seipsum.</p>
            <p xml:id="ta-l3d37q1-d1e259">Praeterea, secundum philosophum in 2 Ethic., intentio legislatoris est ad virtutem
              cives inducere; unde et de singulis virtutibus aliquid lex praecipit, sicut patet in 5
              Ethic. Sed multo plures virtutes sunt quam decem. Ergo debent esse plura
              praecepta.</p>
          </div>
          <div xml:id="ta-l3d37q1-Dd1e263">
            <head xml:id="ta-l3d37q1-Hd1e265">Quaestiuncula 3</head>
            <p xml:id="ta-l3d37q1-d1e268">Ulterius. Videtur quod praecepta male ordinentur. Quia, sicut Gregorius dicit, ex
              visibilibus in amorem invisibilium rapimur. Sed praecepta secundae tabulae ordinant ad
              dilectionem proximi, quem videmus; praecepta vero primae tabulae ad dilectionem Dei,
              qui invisibilis est. Ergo praecepta secundae tabulae prius poni debuerunt.</p>
            <p xml:id="ta-l3d37q1-d1e271">Praeterea, prius est aliquid in corde quam sit in executione operis. Sed praeceptum
              tertium primae tabulae videtur ad cor pertinere, praeceptum vero secundum ad opus
              interius, primum autem ad opus exterius, quia ad actus latriae pertinet. Ergo
              inconvenienter ordinantur.</p>
            <p xml:id="ta-l3d37q1-d1e274">Praeterea, secundum Boetium, prius extirpanda sunt vitia quam inserantur virtutes.
              Sed praecepta negativa ordinantur ad extirpationem vitiorum, affirmativa autem ad
              habendas virtutes. Ergo in secunda tabula praeceptum affirmativum non debuit esse
              primum, sed ultimum.</p>
          </div>
          <div xml:id="ta-l3d37q1-Dd1e279">
            <head xml:id="ta-l3d37q1-Hd1e281">Quaestiuncula 1</head>
            <p xml:id="ta-l3d37q1-d1e284">Respondeo dicendum ad primam quaestionem, quod cum intentio legislatoris sit ad
              virtutes homines inducere, quibus legem tradit, oportet quod illo modo in assignandis
              praeceptis legis utatur, qui competat viae ad virtutem; quae quidem est ut ex his quae
              magis in promptu sunt, in difficiliora tendatur; sicut etiam in disciplinis ex magis
              notis in minus nota proceditur. Et ideo legislator in istis decem praeceptis, quae
              sunt quasi prima legis initia, illa prohibuit vel praecepit, quae primo occurrunt
              facienda vel dimittenda eunti ad virtutem; et ex his alia intelligi voluit, quae in
              eis quasi in suis principiis includuntur; et propter hoc plura negativa posuit quam
              affirmativa, quia magis in promptu est et facile ut mala dimittantur, quam ut bona
              perficiantur. In malis etiam illa prohibuit quae statim in primo aspectu detestanda
              videntur, et similiter in bonis illa praecepit quae cuilibet esse debita manifestum
              est.</p>
            <p xml:id="ta-l3d37q1-d1e287">Ad primum ergo dicendum, quod quamvis in praeceptis negativis privetur actus exterior
              potius quam ponatur; includitur tamen actus rationis eligentis repressionem
              cupiditatis vel concupiscentiae, quae ad actus prohibitos inclinabat; et in hoc
              meritum consistit.</p>
            <p xml:id="ta-l3d37q1-d1e290">Ad secundum dicendum, quod quamvis prohibitio minoris mali in magis malo non
              includatur via syllogistica, ut argui possit, si magis malum dimittendum est, quod et
              minus malum; includitur tamen eo modo quo ea quae ex seminibus naturae progrediuntur,
              in rationibus seminalibus continentur. Sicut enim natura ex parvis seminibus in
              maximas arbores proficit, ita etiam et lex ex his quae in principio et in promptu
              sunt, in alia procedit, quae sunt quandoque difficiliora et perfectiora; et ideo
              legislator per prohibitionem moechiae prohibuit fornicationem simplicem, et per falsum
              testimonium prohibuit omne mendacium, et per furtum prohibuit omnem turpem quaestum,
              et sic de aliis.</p>
            <p xml:id="ta-l3d37q1-d1e293">Ad tertium dicendum, quod tertium praeceptum primae tabulae non erat simpliciter
              inditum rationi: quia determinatio diei qua vacandum est divinis obsequiis, est
              caeremonialis, non moralis, quamvis substantia praecepti moralis sit; unde magis natum
              erat a mente excidere quam ea quae totaliter naturalis ratio dictat; et ideo potius in
              hoc praecepto induxit memoriam et rationem praecepti assignavit quam in aliis
              praeceptis.</p>
            <p xml:id="ta-l3d37q1-d1e297">Et ex hoc patet solutio ad quartum.</p>
            <p xml:id="ta-l3d37q1-d1e300">Ad quintum dicendum, quod quartum praeceptum maxime videtur habere de debito et de
              naturali inclinatione et privato amore; et ideo minus videbatur esse meritorium quam
              alia; et ideo propter hoc oportuit ut ei adderetur praemium. Vel dicendum, quod
              quartum praeceptum est primum secundae tabulae, unde ipsi praemium additur; sicut et
              in primo praecepto primae tabulae praemium innuitur ex hoc quod Dei misericordia
              commemoratur; ut ex his duobus mandatis ostendantur omnia sequentia praemiabilia
              esse.</p>
          </div>
          <div xml:id="ta-l3d37q1-Dd1e304">
            <head xml:id="ta-l3d37q1-Hd1e306">Quaestiuncula 2</head>
            <p xml:id="ta-l3d37q1-d1e309">Ad secundam quaestionem dicendum, quod lex civilis suis praeceptis dirigit hominem in
              communicationibus quae sunt ad alterum secundum vitam politicam; quae quidem non
              potest esse nisi hominis ad hominem. Derisibiles enim videntur laudes politicae vitae
              in deos transferentes, ut dicitur in 10 Ethic. Sed lex divina dirigit nos suis
              praeceptis in spirituali vita, secundum quam, societatem habemus non solum ad hominem,
              sed ad Deum, 1 Joan. 1; et ideo oportuit praecepta legis divinae hoc modo distingui
              quod quaedam dirigerent hominem in his quae ad Deum spectant, quae dicuntur praecepta
              primae tabulae; quaedam vero in his quae spectant ad proximum, quae dicuntur praecepta
              secundae tabulae. Ordinatur autem homo ad Deum tripliciter. Uno modo per meditationem
              cordis, ut dicitur in Psalm. 45, 11: <quote xml:id="ta-l3d37q1-Qd1e311">vacate, et videte quia ego sum
                Deus</quote>, et ad hoc dirigit tertium praeceptum, scilicet sanctificatio sabbati,
              quo aliquod tempus deputatur ad vacandum divinis, cessando ab omnibus quae hoc otium
              perturbare possent. Alio modo per reverentiam oris, quod fit dum laudatur, et nomen
              ejus cum reverentia enuntiatur. Et quia primo occurrit in reverentiam divini nominis
              jurare quam laudes debitas Deo reddere, ideo in secundo praecepto ponitur: <quote xml:id="ta-l3d37q1-Qd1e314">non
                assumes nomen Dei tui in vanum</quote>. Tertio, ut in opere servitium debitum
              exhibeatur, quod latria dicitur, ad cujus actum primum praeceptum ordinatur similiter
              per prohibitionem contrarii: <quote xml:id="ta-l3d37q1-Qd1e317">non habebis deos alienos</quote>. Ad proximum
              autem homo dupliciter ordinatur. Uno modo ut ei beneficium impendatur, quod maxime
              parentibus faciendum est; unde in primo praecepto secundae tabulae honoratio parentum
              praecipitur, in quo intelligitur esse beneficium proximo exhibendum. Alio modo ut
              proximo nocumentum non inferatur; quod quidem contingit tripliciter. Primo quantum ad
              cor; et sic sunt duo praecepta ultima: <quote xml:id="ta-l3d37q1-Qd1e320">non desiderabis uxorem proximi
                tui</quote>; et <quote xml:id="ta-l3d37q1-Qd1e323">non concupisces domum proximi tui</quote>. Secundo potest
              inferri nocumentum proximo ore; et hoc prohibetur quinto praecepto: <quote xml:id="ta-l3d37q1-Qd1e327">non
                loqueris contra proximum tuum falsum testimonium</quote>; in quo secundum regulam
              prius datam detractio et objurgatio et omnia hujusmodi prohibentur. Tertio infertur
              proximo nocumentum opere: quod quidem contingit dupliciter. Uno modo inquantum
              subtrahuntur ea quae sunt necessaria vitae; et sic est quartum praeceptum: <quote xml:id="ta-l3d37q1-Qd1e330">non
                furtum facies</quote>. Alio modo inquantum ipsi vitae impedimentum paratur; quod
              dupliciter contingit. Uno modo circa vitam qua ipse in seipso idem numero vivit; et
              contra hoc est secundum praeceptum: <quote xml:id="ta-l3d37q1-Qd1e333">non occides</quote>; in quo etiam omne
              nocumentum in personam prohibetur. Alio modo circa vitam qua aliquis vivit in prole
              idem specie; et contra hoc nocumentum est tertium praeceptum: <quote xml:id="ta-l3d37q1-Qd1e336">non
                moechaberis</quote>, quia adulterium contra certitudinem prolis est.</p>
            <p xml:id="ta-l3d37q1-d1e340">Ad primum ergo dicendum, quod virtutes, dona, beatitudines, petitiones, et praecepta
              legis, sicut dictum est supra, correspondent sibi in generali: quia quaelibet istorum
              se extendunt ad totam humanam vitam. Non tamen oportet quod particulariter singula
              singulis respondeant, nisi per adaptationem aliquam, eo quod non est eadem ratio
              distinguendi in omnibus praedictis.</p>
            <p xml:id="ta-l3d37q1-d1e343">Ad secundum dicendum, quod dilectio proximi est sicut prima radix observandi
              praecepta, prout in dilectione proximi etiam dilectio Dei includitur: est enim finis
              praecepti, ut dicitur 1 Tim. 1; unde tenet locum primi principii in disciplinis. Unde
              sicut ibi post primum principium, ad quod omnia reducuntur, ut dicitur in 4 Metaph.
              (scilicet quod affirmatio et negatio non verificatur de eodem), ponuntur alia
              principia magis propinqua particularibus conditionibus; ita etiam in lege praeter
              dilectionem proximi oportuit poni aliqua specialia praecepta quae dirigerent in
              particularibus actibus.</p>
            <p xml:id="ta-l3d37q1-d1e346">Et similiter dicendum ad tertium de concupiscentia, quae est sicut radix omnium
              malorum.</p>
            <p xml:id="ta-l3d37q1-d1e350">Ad quartum dicendum, quod nocumentum quod alicui in persona infertur, naturalem
              horrorem habet, nec terminatur ad aliquod reale bonum facientis, sed solum ad bonum
              aestimatum, quod est vindicta. Sed nocumentum quod infertur in subtractione rerum, vel
              in abusu uxoris, natum est habere quamdam delectationem, inquantum terminatur ad
              aliquod bonum reale, ad minus sensibile, ipsius operantis. Et ideo ista duo nocumenta
              distinguuntur praeceptis pertinentibus ad cor et ad actum; non autem praeceptum quod
              est de nocumento personae proximi, talem distinctionem recipit.</p>
            <p xml:id="ta-l3d37q1-d1e353">Ad quintum dicendum, quod secundum philosophum in 5 Ethic., legislator intendit
              commune bonum per lationem legis; et ideo actus particulares unius hominis non
              praecipit nisi secundum quod ad alium ordinatur. Et propter hoc etiam quantum ad modum
              tradendi ista praecepta, hoc modo fuerunt assignanda, ut per ea ordinaretur homo
              tantum ad alterum quamvis in ordinatione ad alterum includatur etiam ordinatio ad
              seipsum, sicut in dilectione proximi includitur dilectio sui.</p>
            <p xml:id="ta-l3d37q1-d1e356">Ad sextum dicendum, quod non oportuit in praeceptis Decalogi omnium virtutum actus
              praecipi, quia hoc ad perfectionem vitae virtuosae pertinet; sed oportuit tantum in
              illis hominem dirigi per praecepta Decalogi quae primo facienda occurrunt tendentibus
              in virtutem, ut dictum est.</p>
          </div>
          <div xml:id="ta-l3d37q1-Dd1e360">
            <head xml:id="ta-l3d37q1-Hd1e362">Quaestiuncula 3</head>
            <p xml:id="ta-l3d37q1-d1e365">Ad tertiam quaestionem dicendum, quod praecepta Decalogi ordinantur secundum quod
              primo et principaliter facienda vel vitanda occurrunt. Et quia in spirituali vita, ad
              cujus directionem Decalogus datur, ratio agendi Deus est quasi finis; ideo praecepta
              quae ad Deum ordinant, primo ponuntur, inter quae talis ordo consideratur ut prius
              illud praeceptum ponatur cujus contrarium a Deo magis elongat: quia gradatim Deo
              approximamus a remotioribus discedentes. Et ideo praeceptum quo prohibetur contrarius
              cultus, per quem homo quasi totaliter a Deo recedit, prius ponitur quam praeceptum quo
              prohibetur irreverentia in vane assumendo divinum nomen; et ultimo ponitur praeceptum
              de quiete cordis in Deum, in quo homo Deo maxime appropinquat. In praeceptis autem
              secundae tabulae etiam similis ordo observatur, ut scilicet prius ponatur illud
              praeceptum quod primo in bona conversatione occurrit. Et quia prius est ordinatio
              hominis ad domesticos quam ad extraneos, ideo praeceptum de honoratione parentum
              praemittitur aliis quae ad omnes communiter pertinent, in quibus etiam praemittuntur
              prohibitiones illorum quae principaliter occurrunt cavenda. Tendentibus autem ad
              virtutem prius occurrit vitandum nocumentum operis quam oris, et oris quam cordis; et
              inter nocumenta operis gravius nocumentum prius vitandum occurrit; et ideo prohibitio
              homicidii praecedit prohibitionem moechiae, quae praecedit prohibitionem furti: et hae
              tres prohibitiones praecedunt prohibitionem falsi testimonii; et ultimo ponitur
              prohibitio concupiscentiae, in quo jam perfectio virtutis consistit.</p>
            <p xml:id="ta-l3d37q1-d1e368">Et per hoc patet solutio ad objecta.</p>
          </div>
        </div>
        <div xml:id="ta-l3d37q1-Dd1e373" type="articulus">
          <head xml:id="ta-l3d37q1-Hd1e375">Articulus 3</head>

          <head xml:id="ta-l3d37q1-Hd1e378" type="questionTitle">Utrum omnia legis praecepta ad haec decem ordinentur</head>

          <p xml:id="ta-l3d37q1-d1e381">Ad tertium sic proceditur. Videtur quod non omnia legis praecepta ad haec decem
            reducantur. Cum enim haec praecepta jus naturale contineant, non poterunt ad ea reduci
            nisi quae ex jure naturali proficiscuntur. Sed quaedam prohibentur in lege quae non
            videntur modo aliquo ex lege naturali proficisci, quae nihil differunt utrum sic vel sic
            fiant, antequam lege posita sint, ut quod sacrificetur hircus vel taurus, sicut etiam
            philosophus, in 5 Ethicor., dicit. Ergo non omnia praecepta legis ad haec decem
            reducuntur.</p>
          <p xml:id="ta-l3d37q1-d1e384">Praeterea, ea quae sunt diversorum generum, invicem non reducuntur in principia
            naturalia, sed in principium quod est voluntas, ut in 7 Metaph. dicitur. Sed haec
            praecepta naturalia sunt, cum sint de lege naturali. Ergo praecepta caeremonialia, quae
            sunt alterius generis, ad ipsa non reducuntur.</p>
          <p xml:id="ta-l3d37q1-d1e387">Praeterea, manente causa, manet effectus. Sed quaedam praecepta legis mutata sunt illis
            praeceptis manentibus. Ergo non reducuntur ad ista sicut ad causam.</p>
          <p xml:id="ta-l3d37q1-d1e391">Praeterea, omnia ista praecepta naturalis ratio dictat. Sed non omnium quae in lege
            posita sunt, quaerenda est ratio, ut Ff. de Leg. et Se. Ergo non omnia praecepta legis
            ad haec reducuntur.</p>
          <p xml:id="ta-l3d37q1-d1e394">Praeterea, ubi est eadem causa, et idem effectus. Haec autem praecepta eadem sunt apud
            omnes. Cum ergo multa praecepta legis divinae et legis civilis apud diversos diversa
            sint, videtur quod non omnia praecepta legalia ad haec reducantur.</p>
          <p xml:id="ta-l3d37q1-d1e397">Sed contra, omnia praecepta legis ad dilectionem Dei et proximi aliqualiter reducuntur,
            ut in praecedenti distinct. 36 dixit Magister. Sed dilectio Dei et proximi sufficienter
            continetur in istis praeceptis. Ergo omnia alia praecepta legis ad haec reducuntur.</p>
          <p xml:id="ta-l3d37q1-d1e400">Praeterea, sicut celsus dixit, jus est ars aequi et boni. Sed quidquid continetur in
            aliqua arte, reducitur ad prima principia illius artis, sicut in scientiis
            demonstrativis ad dignitates. Cum ergo praecepta legis naturalis sint in agibilibus,
            sicut principia naturaliter cognita in demonstrativis, videtur quod omnia praecepta
            legalia ad haec praecepta legis naturaliter reducantur.</p>
          <p xml:id="ta-l3d37q1-d1e403">Praeterea, nullum praeceptum legis justum est, nisi rationabiliter positum sit. Sed
            omnis recta ratiocinatio oportet quod a naturali cognitione deducatur: quia principium
            rationis intellectus principiorum est. Ergo oportet quod omnia legis praecepta, si justa
            sunt, a praeceptis legis naturae deducantur; et sic omnia alia in haec praecepta
            reducuntur.</p>
          <p xml:id="ta-l3d37q1-d1e406">Respondeo dicendum, quod in rebus naturalibus invenitur triplex cursus rerum. Quaedam
            enim sunt semper, quae nunquam deficiunt, ex natura hoc habentia ut sint, et impediri
            non possint: quaedam vero sunt frequenter, quae in paucioribus impediuntur: quaedam vero
            sunt raro, vel in minori parte. Ea autem quae sunt semper, sunt causa et origo eorum
            quae sunt frequenter et raro; unde etiam in ea quae sunt semper, reducuntur, ut in 6
            Metaph. probatur; sicut motus caelestes, qui semper sunt, sunt causa et regula motus
            pluviarum et imbrium, qui ut frequenter currunt eodem modo; et utrique sunt regula et
            causa causalium motuum, ut inventionis thesauri, vel alicujus hujusmodi, secundum quod
            homo vel ex pluvia vel ex aliquo hujusmodi, quod ad motum caeli reducitur, habet
            occasionem fodiendi in agrum, ubi thesaurum invenit. Ita etiam est de legibus, quibus
            humani motus diriguntur. Quaedam enim sunt leges quae ipsi rationi sunt inditae, quae
            sunt prima mensura et regula omnium humanorum actuum; et haec nullo modo deficiunt,
            sicut nec regimen rationis deficere potest, ut aliquando esse non debeat; et hae leges
            jus naturale dicuntur. Quaedam vero leges sunt quae secundum id quod sunt, habent
            rationem ut observari debeant, quamvis aliquibus concurrentibus earum observatio
            impediatur; sicut quod depositum reddatur deponenti, impeditur quando gladius furioso
            deponenti reddendus esset; et hae leges similantur his quae frequenter in natura
            accidunt; et ideo directe et immediate ad jus naturale reducuntur. Et ideo Tullius, in 1
            rhetoricae, nominat hujusmodi jus a naturali jure profectum. Quaedam vero leges sunt
            quae secundum se consideratae nullam rationem habere videntur suae observationis; sed
            rationem hujusmodi nanciscuntur ex aliquibus concurrentibus quae faciunt decentiam
            observandi; et hujusmodi similantur his quae raro accidunt in natura. Unde sicut illa
            non reducuntur in causas naturales nisi observato concursu omnium, quibus aliquis rarus
            eventus accidebat; ita etiam hujusmodi legalia, quae dicuntur positiva jura, reducuntur
            ad legem naturae non secundum se absolute, sed consideratis omnibus circumstantiis
            particularibus, quae faciebant decentiam suae observationis. Unde patet quod omnia
            praecepta legis divinae vel civilis, ad haec praecepta reducuntur aliquo modo.</p>
          <p xml:id="ta-l3d37q1-d1e410">Ad primum ergo dicendum, quod illa lege posita, de quibus philosophus loquitur,
            secundum se considerata differentiam non habent utrum sic vel sic fieri debeant, sed
            hujusmodi differentiam sortiuntur ex diversis concurrentibus, ut dictum est.</p>
          <p xml:id="ta-l3d37q1-d1e413">Ad secundum dicendum, quod artificialia non reducuntur in naturalia ita quod natura sit
            eorum primum et principale principium, sed inquantum ars utitur naturalibus organis ad
            complementum artificii. Similiter etiam praecepta caeremonialia vel juris positivi non
            reducuntur ad naturalia quasi ex ipsa natura vim obligandi habeant; sed hoc habent ex
            voluntate instituentis, quae in institutione naturali ratione utitur, si recte
            instituit.</p>
          <p xml:id="ta-l3d37q1-d1e416">Ad tertium dicendum, quod illa praecepta legis quae mutata sunt, observantiae suae
            rationem habebant non ex ipsa substantia facti, sed ex aliquibus circumstantibus causis,
            sicut quod oportebat nostrae redemptionis mysterium aliquibus signis praefigurare, vel
            aliquid hujusmodi; unde cessantibus his causis, non manet reductio istorum praeceptorum
            ad praecepta naturalia.</p>
          <p xml:id="ta-l3d37q1-d1e419">Ad quartum dicendum, quod hoc intelligendum est quantum ad substantiam facti, quod lege
            praecipitur, quod aliquando non habet rationem quare sic vel aliter fiat, ut dictum
            est.</p>
          <p xml:id="ta-l3d37q1-d1e422">Ad quintum dicendum, quod praecepta legis quae apud diversos diversa sunt, dependent a
            praeceptis naturalibus quae sunt eadem apud omnes, mediantibus aliquibus circumstantiis,
            ut dictum est, et horum varietas varietatem in jure positivo causat.</p>
        </div>
        <div xml:id="ta-l3d37q1-Dd1e427" type="articulus">
          <head xml:id="ta-l3d37q1-Hd1e429">Articulus 4</head>

          <head xml:id="ta-l3d37q1-Hd1e432" type="questionTitle">Utrum praecepta Decalogi sint dispensabilia</head>

          <p xml:id="ta-l3d37q1-d1e435">Ad quartum sic proceditur. Videtur quod praecepta Decalogi sint dispensabilia. Quia
            secundum philosophum in humanis actibus propter eorum varietatem non potest una communis
            regula inveniri, quam non oporteat in aliquibus casibus deficere ad similitudinem
            Lesbiae aedificationis. Sed praecepta legis sunt mensura humanorum actuum. Cum igitur
            omne praeceptum quod in aliquo casu intermittendum est dispensabile sit, videtur quod
            omnia praecepta legis dispensabilia sint.</p>
          <p xml:id="ta-l3d37q1-d1e438">Praeterea, philosophus dicit, quod justum naturale non est idem apud omnes, sicut nec
            alia quae naturam hominis consequuntur, eadem in omnibus inveniuntur, ut quod dextera
            sit fortior sinistra, cum contingat aliquos ambidextros esse. Sed omnia praecepta quae
            non ab omnibus sunt observanda, sunt dispensabilia. Ergo praecepta Decalogi, quae sunt
            de jure naturali, sunt dispensabilia.</p>
          <p xml:id="ta-l3d37q1-d1e441">Praeterea, praeceptum divinum non potest esse injustum. Sed Deus aliquando praecepit
            fieri aliquod contrarium praeceptis Decalogi, sicut patet Exod. 12, de spoliatione
            Aegyptiorum; et Osee 1, de accessu ad fornicariam. Ergo aliquando justum est fieri
            contra praecepta Decalogi. Ergo praecepta Decalogi sunt dispensabilia.</p>
          <p xml:id="ta-l3d37q1-d1e445">Praeterea, inter Decalogi praecepta continetur homicidii prohibitio. Sed aliquibus
            casibus contingentibus judex praecipit hominem occidi, et juste. Ergo et similiter alia
            praecepta aliquibus casibus emergentibus possunt non observanda esse.</p>
          <p xml:id="ta-l3d37q1-d1e448">Praeterea, sicut prius dictum est, in corp. praec. art., omnia praecepta legis aliquo
            modo ad praecepta Decalogi reducuntur. Sed praelatis Ecclesiae licet in aliquibus legis
            praeceptis dispensare. Ergo et similiter in praeceptis Decalogi.</p>
          <p xml:id="ta-l3d37q1-d1e451">Sed contra, secundum Bernardum in Lib. de praecepto et regula, nulli licet dispensare
            in praecepto quod a suo superiore est impositum. Sed praecepta Decalogi sunt imposita a
            Deo, qui est superior omnibus. Ergo nulli licet in praeceptis hujusmodi dispensare.</p>
          <p xml:id="ta-l3d37q1-d1e454">Praeterea, in quolibet genere est una prima mensura, quam oportet esse certissimam et
            infallibilem, ut patet in 10 Metaph., et 5 Metaph. Sed prima mensura omnium humanorum
            actuum est lex Decalogi. Ergo in nullo casu ab ea discedere licet, et ita
            indispensabilis est.</p>
          <p xml:id="ta-l3d37q1-d1e457">Praeterea, illud quod est per se verum, semper et ubique est verum. Ergo illud quod est
            per se justum, semper et ubique observandum est. Sed praecepta Decalogi sunt hujusmodi.
            Ergo et cetera.</p>
          <p xml:id="ta-l3d37q1-d1e460">Respondeo dicendum, quod in qualibet legislatione oportet duo considerare; scilicet
            substantiam legis quae ponitur, et id ad quod legislator respicit. Et sicut lex lata est
            mensura subditorum in suis actibus, ita hoc ad quod respicit legislator, quod est legis
            intentio et finis, est mensura legis positivae. Sicut ergo actus subditorum sunt
            distorti si a lege positiva discordant; ita lex rectitudinem non habet si ab intentione
            legislatoris deficeret; quae est rectitudinem constituere et conservare. Si ergo sint
            aliqua praecepta quae continent ipsam intentionem legislatoris, impossibile est quod in
            aliquo casu salva justitia possit aliquis ab eis deflectere; sicut si esset hoc
            praeceptum, nulli faciendam esse injuriam; et ideo cum omnia praecepta Decalogi sint
            hujusmodi, impossibile est quod dispensationem recipiant. Praecepta autem quae
            legislator edidit, ad mensuram praedictorum metienda sunt. Unde quamdiu illa praecepta
            posita non possunt praeteriri sine praejudicio primae mensurae ad quam instituta sunt,
            nulli licet in eis dispensare. Si quando vero possunt salva intentione legis praeteriri,
            tunc est licitum dispensare in illis praeceptis ei qui auctoritatem habet. Si vero in
            aliquibus casibus lex posita ab intentione legislatoris discedat, quia non potuit
            legislator ad omnes casus intendere, legem statuens, sed ad ea quae pluries accidunt;
            tunc etiam licitum est legem positam praeterire, et intentionem legislatoris sequi,
            sicut patet in eo qui non reddit depositum impugnanti fidem vel patriam; et ad hoc
            perficit quaedam virtus quae vocatur a philosopho, in 5 Ethic., epiceia, per quam homo,
            praetermissa lege, legislatoris intentionem sequitur.</p>
          <p xml:id="ta-l3d37q1-d1e464">Ad primum ergo dicendum, quod philosophus loquitur de praeceptis legis positivae, et
            non de illis quae intentionem legislatoris includunt.</p>
          <p xml:id="ta-l3d37q1-d1e467">Ad secundum dicendum, quod justum naturale est duplex, ut supra dictum est, in corp.
            praec. art. Quoddam quod semper et ubique est justum, sicut hoc in quo consistit forma
            justitiae et virtutis in generali, sicut medium tenere, rectitudinem servare, et alia
            hujusmodi. Quoddam vero est ex hoc profectum, secundum Tullium; et hoc in pluribus ita
            contingit, sed potest in paucioribus deficere, ut dictum est: quod contingit ex hoc quod
            justum hujusmodi est applicatio quaedam universali et primae mensurae ad materiam
            difformem et mutabilem; et de hujusmodi justo loquitur philosophus.</p>
          <p xml:id="ta-l3d37q1-d1e470">Ad tertium dicendum, quod circa praecepta Decalogi, secundum quod ad Decalogum
            pertinent, nunquam Deus contrarium fieri praecepit. Prohibitio enim furti ad Decalogum
            pertinet inquantum res furata aliena est ab accipiente. Retenta ergo hac conditione, si
            res illa fiat ipsius accipientis, jam non erit contra Decalogum. Hoc autem non solum
            Deus, qui est omnium dominus, facere poterat, sed etiam quandoque homines auctoritatem
            habentes, rem quae unius fuerat alteri conferunt, ex aliqua causa. Potest tamen Deus in
            aliquibus factis conditiones contrarias Decalogo auferre, qui et naturam mutare potest,
            quod homo facere non potest; sicut ab ea quae non est matrimonio juncta, potest auferre
            hanc conditionem non suam, sine hoc quod uxor plenaria fiat, ut sic accedere ad eam non
            sit contra Decalogum.</p>
          <p xml:id="ta-l3d37q1-d1e473">Ad quartum dicendum, quod non prohibetur in Decalogo occisio simpliciter, sed occisio
            ejus qui mortem pati non debuit.</p>
          <p xml:id="ta-l3d37q1-d1e476">Ad quintum dicendum, quod non est eadem ratio de praeceptis Decalogi, et de aliis
            praeceptis legis, ut ex praedictis patet.</p>
        </div>
        <div xml:id="ta-l3d37q1-Dd1e480" type="articulus">
          <head xml:id="ta-l3d37q1-Hd1e482">Articulus 5</head>

          <head xml:id="ta-l3d37q1-Hd1e485" type="questionTitle">Utrum fuerit conveniens observationem sabbati praecipere</head>
          <div xml:id="ta-l3d37q1-Dd1e488">
            <head xml:id="ta-l3d37q1-Hd1e490">Quaestiuncula 1</head>
            <p xml:id="ta-l3d37q1-d1e493">Ad quintum sic proceditur. Videtur quod inconveniens fuerit sabbati observationem
              praecipere. Sabbatum enim est septima pars temporis totius vitae hominis. Sed valde
              irrationabile videtur quod homo septimam partem vitae suae in otio amittat, sicut
              Seneca dicit deridens caeremonias Judaeorum, sicut Augustinus narrat in Lib. de Civ.
              Dei. Ergo irrationabile fuit sabbati observantiam praecipere.</p>
            <p xml:id="ta-l3d37q1-d1e496">Praeterea, quanto exercitatio alicujus rei magis discontinuatur, tanto homo in illa
              re minus proficit. Sed sabbati observantia instituta fuit ad vacandum divinis. Multo
              autem continuatius esset exercitium divinorum, si ei cujuslibet diei una hora saltem
              deputaretur. Ergo videtur quod ad majorem profectum hoc fuisset quam diem septimam
              observare.</p>
            <p xml:id="ta-l3d37q1-d1e499">Praeterea, ab operibus virtutis nullo tempore vacandum est. Sed opera servilia sunt
              materia virtutis. Ergo non debuit praecipi ut die sabbati a servilibus operibus
              abstineretur.</p>
            <p xml:id="ta-l3d37q1-d1e502">Sed contra, ad legislatorem pertinet omnes humanos actus moderare. Sed cum
              impossibile sit semper agere, ut philosophus in Lib. de Somn. et Vigil. dicit; ad
              moderationem humanorum actuum pertinet ut aliquod tempus quieti deputetur. Ergo
              conveniens fuit ut legislator hoc institueret.</p>
            <p xml:id="ta-l3d37q1-d1e506">Praeterea, hominibus spirituali vita viventibus maxima cura adhibenda est ut Dei
              omnipotentiam et providentiam cognoscant. Sed lex Moysi data est ad instruendam vitam
              spiritualem. Ergo praecipue hoc lege illa debuit praecipi, quod ad Dei omnipotentiam
              et providentiam credendam homines assuefaceret. Hoc autem est observatio sabbati, quae
              in memoriam reducit, ut Rabbi Moyses dicit, principium mundi, cujus factura septima
              die consummata est: qua supposita, cunctis etiam simplicibus evidens est Deum
              omnipotentem esse, et ex providentia, non ex necessitate agere. Ergo conveniens fuit
              ut observatio sabbati lege statueretur.</p>
          </div>
          <div xml:id="ta-l3d37q1-Dd1e510">
            <head xml:id="ta-l3d37q1-Hd1e512">Quaestiuncula 2</head>
            <p xml:id="ta-l3d37q1-d1e515">Ulterius. Videtur quod praeceptum de sabbato observando fuerit morale simpliciter. Ea
              enim quae in unam divisionem veniunt, unius rationis esse videntur. Sed praeceptum de
              sabbato observando condividitur aliis praeceptis Decalogi; quae sunt praecepta moralia
              legis naturae. Ergo praeceptum de sabbato est morale.</p>
            <p xml:id="ta-l3d37q1-d1e518">Praeterea, super illud Luc. 13, <quote xml:id="ta-l3d37q1-Qd1e520">sex dies sunt in quibus operari licet</quote>,
              dicit Glossa: <quote xml:id="ta-l3d37q1-Qd1e523">lex in sabbato non hominem curare, sed servilia opera facere,
                idest peccatis gravari, prohibet</quote>. Sed vacare a peccato est morale
              praeceptum. Ergo et praeceptum de sabbato observando.</p>
            <p xml:id="ta-l3d37q1-d1e527">Praeterea, illud quod habet rationem moralem, videtur esse morale praeceptum. Sed
              observatio sabbati est hujusmodi, quod patet ex causa quam assignat Damascenus Lib. 4:
                <quote xml:id="ta-l3d37q1-Qd1e529">vacationis</quote>, inquit, <quote xml:id="ta-l3d37q1-Qd1e532">gratia quae est ad Deum, et ut particulam
                vitae Deo tribuant et requiescant servus et subjugale, sabbati observantia
                excogitata est</quote>. Ergo praeceptum de sabbato observando est morale.</p>
            <p xml:id="ta-l3d37q1-d1e536">Sed contra, praecepta quae sunt data in signum, non sunt moralia, sed caeremonialia.
              Sed praeceptum de sabbato est hujusmodi, ut patet Exod. 31, 13: <quote xml:id="ta-l3d37q1-Qd1e538">videte ut
                sabbatum meum custodiatis, quia signum est inter me et vos</quote>. Ergo praeceptum
              de sabbato est caeremoniale.</p>
            <p xml:id="ta-l3d37q1-d1e543">Praeterea, Levit. 26 dicit Glossa: <quote xml:id="ta-l3d37q1-Qd1e545">mandatum sabbati quamvis in decem mandatis
                numeratum sit, non tamen ex eis est</quote>. Videtur ergo quod sit caeremoniale, et
              non morale.</p>
          </div>
          <div xml:id="ta-l3d37q1-Dd1e550">
            <head xml:id="ta-l3d37q1-Hd1e552">Quaestiuncula 3</head>
            <p xml:id="ta-l3d37q1-d1e555">Ulterius. Videtur quod non debuerit cessare tempore gratiae. Thurificatio enim, ut
              dicunt sancti et magistri, non cessavit: quia significat illud quod semper faciendum
              est, scilicet devotionem orationis. Sed observatio sabbati significat requiem in Deo,
              ut Augustinus dicit, super Exod. cap. 31, quae quidem semper facienda est. Ergo non
              debuit tempore gratiae cessare.</p>
            <p xml:id="ta-l3d37q1-d1e558">Praeterea, observatio sabbati ad maximam perfectionem ordinabat, scilicet ad vacandum
              divinae contemplationi. Sed status gratiae est perfectior statu legis. Ergo etiam
              magis debet observari in hoc statu quam in illo.</p>
            <p xml:id="ta-l3d37q1-d1e561">Si dicas, quod observatur, sed mutata die, scilicet dominica; contra. Magis est in
              reverentia habendum quod ad divinitatem pertinet quam quod ad humanitatem. Sed ratio
              observandi sabbatum fuit mysterium divinae quietis. Ergo non fuit observatio sabbati
              commutanda in observationem dominicae propter mysterium resurrectionis, quod Christo
              secundum humanam naturam competit.</p>
            <p xml:id="ta-l3d37q1-d1e564">Praeterea, tempore gratiae tenemur perfectius Deo vacare quam tempore legis. Sed
              tempore legis a multis abstinebatur quae nunc in die dominico licite fiunt: non enim
              erat licitum cibos coquere, nec itinerare. Ergo observatio sabbati non est mutata in
              dominicam: ergo adhuc debet observatio sabbati remanere.</p>
            <p xml:id="ta-l3d37q1-d1e568">Sed contra, Exod. 31, 15: <quote xml:id="ta-l3d37q1-Qd1e570">septima dies erit sabbatum</quote>, idest
                <quote xml:id="ta-l3d37q1-Qd1e573">requies</quote>: Glossa: <quote xml:id="ta-l3d37q1-Qd1e576">alia praecepta servanda in novo testamento ad
                litteram non dubitamus; illud autem de sabbato, velatum et in mysterio praeceptum
                fuit, ut hodie a nobis non servetur, sed solum signatum intueamur</quote>.</p>
            <p xml:id="ta-l3d37q1-d1e580">Praeterea, Damascenus dicit quod sabbati observatio excogitata fuit parvulis, et sub
              elementis mundi servientibus. Sed a tali servitio liberati sumus per adventum Christi.
              Ergo et sabbati observatio cessavit.</p>
          </div>
          <div xml:id="ta-l3d37q1-Dd1e585">
            <head xml:id="ta-l3d37q1-Hd1e587">Quaestiuncula 1</head>
            <p xml:id="ta-l3d37q1-d1e590">Respondeo dicendum ad primam quaestionem, quod sicut praeceptum de sacrificiis habuit
              aliquam causam moralem non simpliciter, sed secundum congruentiam illorum quibus lex
              dabatur, qui ad idolatriam proni erant, ut Deo offerrent quod alias idolis
              obtulissent; et aliam causam mysticam, scilicet ad significandum sacrificium passionis
              Christi: ita et praeceptum de observatione sabbati habuit aliquam causam moralem ex
              conditione eorum quibus lex dabatur, qui propter avaritiam eis inditam intantum se et
              sibi subditos operibus servilibus occupassent quod omnino mens eorum a divinis
              subtraheretur: et hanc causam tangit Damascenus. Similiter etiam quia ad errores
              gentium proni erant, indicta est eis observatio sabbati, ut creationem mundi semper
              prae oculis haberent, et sic Deum recognoscerent et timerent: quam causam tangit Rabbi
              Moyses. Habuit nihilominus et causam mysticam triplicem. Unam allegoricam, ad
              significandum quietem Christi in sepulcro. Aliam moralem, ad significandum requiem
              humanae mentis a peccatis, et ab omnibus aliis rebus, in quibus requiem non invenit,
              nisi in Deo, in quo solo est quies. Tertiam anagogicam, ad significandum aeternam
              requiem qua sancti in gloria quiescent. Et ideo conveniens fuit institutio sabbati pro
              tempore illo.</p>
            <p xml:id="ta-l3d37q1-d1e593">Ad primum ergo dicendum, quod sabbati tempus non amittitur, si hoc in sabbato fiat ad
              quod deputatum est, scilicet divinorum contemplatio. Sed quia Judaei omissis divinis
              in sabbatis magis inutilibus rebus vacabant, ideo eos Seneca derisit, ut dicitur
              Thren. 1, 7: <quote xml:id="ta-l3d37q1-Qd1e595">viderunt eam hostes, et deriserunt sabbata ejus</quote>.</p>
            <p xml:id="ta-l3d37q1-d1e599">Ad secundum dicendum, quod labor non solum impedit contemplationis actus dum
              exercetur, sed etiam postquam transiit, dum remanent ex labore membra fessa, et mens
              distracta. Unde convenientius fuit ut unus dies integer divinis deputaretur quam in
              singulis diebus aliquae horae.</p>
            <p xml:id="ta-l3d37q1-d1e602">Ad tertium dicendum, quod quandoque actus unius virtutis intermittendus est propter
              actum excellentioris virtutis; sicut opera aliarum virtutum aliquando propter opus
              justitiae intermittuntur, ut dicit Tullius in 1 de Offic. Virtutes autem omnes
              contemplativae sunt digniores virtutibus activis, quarum materia esse possunt servilia
              opera. Unde non est inconveniens quod opus servile intermittatur ad tempus, ut
              contemplationi vacetur.</p>
          </div>
          <div xml:id="ta-l3d37q1-Dd1e606">
            <head xml:id="ta-l3d37q1-Hd1e608">Quaestiuncula 2</head>
            <p xml:id="ta-l3d37q1-d1e611">Ad secundam quaestionem dicendum, quod praeceptum de sabbato observando, quantum ad
              aliquid morale est, et quantum ad aliquid caeremoniale, et quantum ad aliquid potest
              etiam dici judiciale. Secundum enim illud ejus quod naturalis ratio dictat, praeceptum
              morale est, ut scilicet aliquo tempore homo contemplationi vacet. Sed taxatio temporis
              in qua vacandum sit, non est de dictamine naturalis legis, et ideo est morale
              praeceptum. Sed secundum quod habet pro causa significationem, sic est caeremoniale.
              Secundum autem quod habet pro causa conditionem illius populi, cui subveniendum erat
              per hoc praeceptum, judiciale est.</p>
            <p xml:id="ta-l3d37q1-d1e614">Ad primum ergo dicendum, quod connumeratur aliis praeceptis Decalogi quantum ad id
              quod habet de ratione moralis praecepti.</p>
            <p xml:id="ta-l3d37q1-d1e617">Ad secundum dicendum, quod opera servilia mystice intelliguntur peccata; sed ad
              litteram opera servilia dicuntur ad quorum exercitium servos deputatos habemus, in
              quibus debent artes mechanicae dirigere, quae contra liberales dividuntur.</p>
            <p xml:id="ta-l3d37q1-d1e620">Ad tertium dicendum, quod causae illae non sunt morales nisi considerata conditione
              illius populi cui lex dabatur. Unde ex hoc magis potest concludi quod sit judiciale
              praeceptum quam morale.</p>
          </div>
          <div xml:id="ta-l3d37q1-Dd1e624">
            <head xml:id="ta-l3d37q1-Hd1e626">Quaestiuncula 3</head>
            <p xml:id="ta-l3d37q1-d1e629">Ad tertiam quaestionem dicendum, quod sabbati observatio quantum ad illud quod de
              lege naturali habebat, prout morale praeceptum est, tempore gratiae non cessavit, immo
              perfectius implendum est, sicut et alia moralia praecepta; et ideo apostolus, 1
              Corinth. 7, dat consilium de virginibus, ut extra solicitudinem existentes, semper
              quae Dei sunt, cogitent. Sed taxatio diei vel temporis, quae ad legem moralem non
              pertinebat, veniente statu gratiae cessavit, sicut et alia legalia.</p>
            <p xml:id="ta-l3d37q1-d1e632">Ad primum ergo dicendum, quod observatio sabbati, inquantum caeremonialis est, signat
              principaliter requiem Christi in sepulcro, et per consequens quietem quam habemus per
              ipsum, consepulti cum eo per Baptismum in mortem; Rom. 6. Unde veniente veritate,
              figura cessavit. Et non est simile de thurificatione, quae principaliter non est
              signum futuri, sed ejus quod semper esse debet.</p>
            <p xml:id="ta-l3d37q1-d1e635">Ad secundum dicendum, quod quia perfectius in nova lege debemus Deo vacare, ideo non
              fuit taxandum tempus illis quibus injungitur, ut sine intermissione orent.</p>
            <p xml:id="ta-l3d37q1-d1e638">Ad tertium dicendum, quod observatio dominicae non obligat ex praecepto Decalogi nisi
              quantum ad hoc quod est de dictamine legis naturae: taxatio enim illius diei est ex
              institutione Ecclesiae volentis resurrectionem Christi, cui nostram vitam conformare
              debemus, in jugi memoria esse. Quamvis autem resurrectio Christi ei secundum
              humanitatem conveniat, tamen opus divinitatis est, quae eum a mortuis suscitavit. Unde
              non in minori reverentia est habenda quam requies artificis, et consummatio conditoris
              facta in die sabbati; immo amplius, secundum quod opus conditionis opere reparationis
              perficitur.</p>
            <p xml:id="ta-l3d37q1-d1e642">Ad quartum dicendum, quod in die dominica tenemur vacare ex constitutione Ecclesiae
              ab operibus quae nos impedire possent a cultu divino, qui indicitur in tali die
              exercendus, nisi ex causa per eum qui habet auctoritatem, in aliquo dispensetur. Neque
              oportet quod ab omnibus in die dominica cessemus a quibus in die sabbati cessabant:
              quia antiquorum cessatio ab omnibus operibus servilibus in significationem erat, non
              autem nostra cessatio.</p>
          </div>
        </div>
        <div xml:id="ta-l3d37q1-Dd1e647" type="articulus">
          <head xml:id="ta-l3d37q1-Hd1e649">Articulus 6</head>

          <head xml:id="ta-l3d37q1-Hd1e652" type="questionTitle">Utrum usuras accipere sit peccatum</head>

          <p xml:id="ta-l3d37q1-d1e655">Ad sextum sic proceditur. Videtur quod usuras accipere non sit peccatum. Nihil enim est
            peccatum nisi quod est contra praeceptum aliquod morale: caeremonialia autem, et
            judicialia legis Mosaicae nos non obligant. Sed praeceptum de non accipiendo usuram, non
            est morale: quia praecepta moralia obligant respectu omnium, et ad omnes; sed Deut. 23,
            Judaeis conceditur quod fenerentur non proximis, sed extraneis. Ergo usuras accipere non
            est peccatum.</p>
          <p xml:id="ta-l3d37q1-d1e658">Praeterea, constat quod ille qui alicui pecuniam mutuat, aliquod commodum ei facit. Sed
            secundum philosophum in 5 Ethic., <quote xml:id="ta-l3d37q1-Qd1e660">in retributione commanet civitas</quote>, ut
            scilicet quantum quis fecit, tantum ei fiat. Ergo non est peccatum, sed licitum et
            justum, ut pro commodo quod mutuando fecit, aliquod lucrum reportet.</p>
          <p xml:id="ta-l3d37q1-d1e664">Si dicas, quod tenebatur ei gratis mutuare; unde in hoc peccat quod vendit alicui quod
            ei debebat: contra. Secundum hoc ergo non peccabit lucrum de mutuo quaerens, nisi quando
            mutuare tenetur. Sed non semper tenetur mutuare. Ergo aliquando licet ei usuras
            accipere.</p>
          <p xml:id="ta-l3d37q1-d1e668">Praeterea, non minus possum accipere ab eo cui beneficus extiti, quam ab eo cui nullum
            beneficium contuli. Sed si aliquis cui non mutuassem, aliquid mihi daret de suo, etiam
            si sperassem accipere, licite detinere possem. Ergo et ab eo cui beneficus extiti,
            mutuum concedendo, licet mihi aliquid expectare, recipere, et detinere.</p>
          <p xml:id="ta-l3d37q1-d1e671">Praeterea, plus efficitur mihi debitor ille in quem transtuli dominium rei meae, quam
            ille cui solum usum rei meae concessi. Sed in rebus in quibus non transfertur dominium,
            si concedantur ad aliquem usum, licet inde aliquid accipere, sicut patet in locationibus
            domorum, equorum, et hujusmodi. Ergo multo amplius licet mihi accipere ab eo in quem per
            mutuum pecuniae meae dominium transtuli.</p>
          <p xml:id="ta-l3d37q1-d1e674">Praeterea, quicumque communicat alicui in peccato mortali, peccat mortaliter. Sed ille
            qui dat usuras accipiens mutuum, communicat ei qui accipit usuras dans mutuum. Si ergo
            accipiens usuras semper peccat, videtur quod et dans; quod falsum est.</p>
          <p xml:id="ta-l3d37q1-d1e677">Sed contra, Luc. 6: <quote xml:id="ta-l3d37q1-Qd1e679">date mutuum, nihil inde sperantes</quote>. Sed contra hoc
            veniunt feneratores. Ergo peccant.</p>
          <p xml:id="ta-l3d37q1-d1e683">Praeterea, ea quae veniunt in eamdem divisionem, sunt unius rationis. Sed dare pecuniam
            ad usuram connumeratur aliis quae sunt peccata mortalia, ut patet in Psalm. 14:
              <quote xml:id="ta-l3d37q1-Qd1e685">domine, quis habitabit in tabernaculo tuo?</quote> Ergo est peccatum
            mortale.</p>
          <p xml:id="ta-l3d37q1-d1e689">Praeterea, ubicumque est turpe lucrum, est peccatum. Sed philosophus ponit in 4 Ethic.
            feneratores inter turpes lucratores. Ergo et cetera.</p>
          <p xml:id="ta-l3d37q1-d1e693">Respondeo dicendum, quod ab omnibus dicitur communiter quod dare ad usuram peccatum
            mortale est. Sed diversi diversas rationes assignant. Quidam enim dicunt, quod ideo
            pecuniam pro certo lucro concedere non licet, sicut donum vel equum, vel alia hujusmodi,
            quia pecunia non deterioratur ex usu, sed aliis rebus aliquid deperit ex usu. Sed ista
            ratio non est generalis: quia in aliquibus rebus, pro quarum concessione aliquid accipi
            potest licite, nihil ex usu deperit, sicut in concessione domus ad usum ad unum diem; et
            praeterea pretium quod accipitur, non commensuratur damno quod accidit ex usu rei; non
            enim tantum deperit in mutuo quantum datur. Et ideo alii assignant aliam rationem, quia
            videlicet quando pecunia mutuatur, transfertur dominium, quod non fit in domo et in
            aliis rebus. Justum autem videtur ut pro usu rei quae mea remanet, scilicet domus,
            aliquid accipere possim; sed pro usu pecuniae, quae fit alterius ex hoc ipso quod
            mutuatur, aliquid accipere, nihil aliud est quam accipere aliquid ab aliquo pro usu rei
            propriae; et ideo videtur quod est quaedam exactio, et peccatum. Et haec ratio satis
            probabilis videtur; et ideo simile accidit in omnibus rebus in quibus transfertur
            dominium per mutuum, sicut granum, vinum, et hujusmodi, pro quorum usu nihil accipere
            licet ultra valorem ejus quod mutuatum est. Potest tamen et alia ratio assignari; quia
            omnes aliae res ex seipsis habent aliquam utilitatem, pecunia autem non, sed est mensura
            utilitatis aliarum rerum, ut patet per philosophum in 5 Ethic. Et ideo pecuniae usus non
            habet mensuram utilitatis ex ipsa pecunia, sed ex rebus quae per pecuniam mensurantur
            secundum differentiam ejus qui pecuniam ad res transmutat. Unde accipere majorem
            pecuniam pro minori, nihil aliud esse videtur quam diversificare mensuram in accipiendo,
            et dando; quod manifeste iniquitatem continet.</p>
          <p xml:id="ta-l3d37q1-d1e696">Ad primum ergo dicendum, quod lex Deuteronomii loquitur de Judaeis respectu aliarum
            nationum quae terram promissionis Judaeis divinitus concessam detinebant; et ideo
            permissum fuit eis, usuris, et quibuscumque exactionibus extorquere ab injuste
            possidentibus quod eis juste debebatur, sicut etiam dicitur de spoliatione Aegyptiorum,
            qui Judaeis mercedem laboris quo eis servierant, subtraxerunt. Vel dicendum, quod sicut
            libellus repudii permissus est eis ad duritiam cordis eorum, ne uxores interficerent, ad
            quod proni erant; ita etiam permissum fuit eis fenerare extraneis, ne fratribus suis
            fenerarent, ad quod eos innata avaritia incitabat.</p>
          <p xml:id="ta-l3d37q1-d1e699">Ad secundum dicendum, quod beneficium mutui non est amplius quam pecunia mutuata; unde
            si plus exigitur, exigitur plus quam debitum est; et ideo est injusta exactio.</p>
          <p xml:id="ta-l3d37q1-d1e702">Ad tertium dicendum, quod quamvis homo non teneatur semper mutuum concedere, tenetur
            tamen ad hoc ut quandocumque mutuum exigit, non plus exigat quam dederat.</p>
          <p xml:id="ta-l3d37q1-d1e705">Ad quartum dicendum, quod ab eo cui beneficium contuli, licet mihi tantum sperare et
            accipere quantum feci, et non plus. Quidquid autem de utilitate contingit ei cui mutuum
            dedi, ultra mensuram mutui ex pecunia mutuata, hoc est ex industria ejus qui sagaciter
            pecunia usus est: industriam autem ejus sibi vendere non debeo, sicut nec pro stultitia
            ejus minus habere debeo.</p>
          <p xml:id="ta-l3d37q1-d1e708">Ad quintum dicendum, quod hoc ipso quod dominium pecuniae transfertur, est ratio quare
            pro usu ejus nihil accipere debeam vel sperare quasi mihi debitum.</p>
          <p xml:id="ta-l3d37q1-d1e712">Ad sextum dicendum, quod ille qui usuras dat et mutuum accipit in necessitate, non
            peccat, nec usurario communicat inquantum hujusmodi: quia non voluntarius usuram dat,
            sed quasi coactus necessitate.</p>
        </div>
        <div xml:id="ta-l3d37q1-Dd1e716">
          <head xml:id="ta-l3d37q1-Hd1e718">Expositio textus</head>
          <p xml:id="ta-l3d37q1-d1e721"><quote xml:id="ta-l3d37q1-Qd1e722">Haec Origenes dicit esse duo mandata</quote>. Sicut Origenes primum mandatum
            dividit in duo, ita duo ultima mandata, quae sunt de prohibitione concupiscentiae,
            conjungit in unum; et sic praecepta denarium non transcendunt. <quote xml:id="ta-l3d37q1-Qd1e725">Idolum nihil est
              in mundo</quote>. Hoc autem multipliciter intelligi potest. Uno modo inquantum idolum
            est similitudo; et sic exponit Origenes, ut dicatur idolum nihil esse, quia nulla res
            est in mundo cujus sit similitudo. Alio modo potest intelligi de idolo secundum quod est
            res quaedam; et hoc dupliciter. Uno modo quantum ad formam quae aestimatur esse in
            idolo, et non est in eo, scilicet forma deitatis. Alio modo quantum ad effectum, quia
            scilicet ad peccatum inducit, quod nihil est. <quote xml:id="ta-l3d37q1-Qd1e728">Non assumes nomen Dei tui in
              vanum</quote>. Assumere est ad aliquid sumere. Sumitur autem nomen Dei ad alicujus
            veritatis confirmationem per modum juramenti. Si ergo sumatur ad confirmandum aliquod
            falsum, quod in se nullo modo confirmabile est, tunc in vanum assumitur, et pro nihilo
            juratur: quia vanum est quod est ad finem aliquem quem non inducit, ut dicitur in 2
            Physic. <quote xml:id="ta-l3d37q1-Qd1e731">Nomine igitur moechiae, omnis illicitus concubitus, illorumque membrorum
              non legitimus usus prohibitus debet intelligi</quote>. Cum peccatum contra naturam sit
            gravius quam moechia, videtur quod illud potius prohiberi debuerit, quasi primo tramite
            relinquendum. Et dicendum, quod quia legislator hominibus legem dabat, ideo in primis
            legis mandatis non debebat nisi peccata humana prohibere; peccatum autem contra naturam
            non est humanum, sed bestiale, secundum philosophum in 7 Ethic. <quote xml:id="ta-l3d37q1-Qd1e734">Ut si in hieme
              credimus decem modios, in messe quindecim recipiamus</quote>. Hoc est intelligendum,
            si plus valeant in messe quindecim modii secundum commune forum quam in hieme decem;
            alias si fiat commensuratio dati et accepti ad valorem pecuniae, non erit usura, sed
            aequalis commutatio.</p>
        </div>
      </div>
    </body>
  </text>
</TEI>