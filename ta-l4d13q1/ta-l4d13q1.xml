<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 13, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 13, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="194a"/>
      </div>
    </front>
    <body>
      <div xml:id="ta-l4d13q1">
        <head xml:id="ta-l4d13q1-Hd1e97">Quaestio 1</head>
        <div xml:id="ta-l4d13q1-Dd1e100">
          <head xml:id="ta-l4d13q1-Hd1e102">Prooemium</head>
          <p xml:id="ta-l4d13q1-d1e105">Postquam determinavit Magister de sacramento Eucharistiae, hic determinat de ministris
            hujus sacramenti; et dividitur in partes duas: in prima determinat propositum; in
            secunda epilogat, ibi: <quote xml:id="ta-l4d13q1-Qd1e107">de hoc caelesti mysterio aliqua perstrinximus, a
              Catholicis fideliter tenenda</quote>. Prima in duas: in prima ostendit quis possit
            consecrare et dispensare hujusmodi sacramentum; in secunda quis possit sumere, ibi:
              <quote xml:id="ta-l4d13q1-Qd1e110">illud etiam sane dici potest</quote>. Prima in duas: in prima inquirit, utrum
            potestas consecrandi, per peccatum a ministro tollatur; in secunda ostendit quae
            requiruntur in ministro ad hoc quod sacramentum consecrare possit, ibi: <quote xml:id="ta-l4d13q1-Qd1e113">in hujus
              autem mysterii expletione sicut formam servare, ita ordinem haberi, scilicet ut sit
              sacerdos, et intentionem adhiberi oportet</quote>. Prima in duas: in prima inquirit,
            utrum malus sacerdos possit consecrare; in secunda, utrum ab Ecclesia praecisi, ibi:
              <quote xml:id="ta-l4d13q1-Qd1e116">illi vero qui excommunicati sunt, vel de haeresi manifeste notati, non videntur
              hoc sacramentum posse conficere. De hoc caelesti mysterio aliqua perstrinximus a
              Catholicis fideliter tenenda</quote>. Hic epilogat; et circa hoc duo facit: primo
            ponit epilogum; secundo ex incidenti determinat quid faciat haereticum, ibi: <quote xml:id="ta-l4d13q1-Qd1e119">ne
              autem ignores quid faciat haereticum, vel quid sit haereticus, audi breviter quae inde
              sancti doctores tradant</quote>. Hic est duplex quaestio. Prima de ministro
            consecrante. Secunda de haeresi. Circa primum quaeruntur tria: 1 quis possit consecrare;
            2 de ritu consecrandi; 3 de dispensatione sacramenti.</p>
        </div>
        <div xml:id="ta-l4d13q1-Dd1e124" type="articulus">
          <head xml:id="ta-l4d13q1-Hd1e126">Articulus 1</head>

          <head xml:id="ta-l4d13q1-Hd1e129" type="question-title">Utrum etiam laicus possit consecrare</head>
          <div xml:id="ta-l4d13q1-Dd1e132">
            <head xml:id="ta-l4d13q1-Hd1e134">Quaestiuncula 1</head>
            <p xml:id="ta-l4d13q1-d1e137">Ad primum sic proceditur. Videtur quod etiam laicus possit consecrare. Consecrare
              enim sacerdotis est. Sed omnis laicus, si sit bonus, sacerdos est; quia, ut dicit
              Chrysostomus, omnis sanctus, sacerdos est; et omnibus fidelibus dictum est, 1 Petr. 2,
              9: <quote xml:id="ta-l4d13q1-Qd1e139">vos estis genus electum, regale sacerdotium</quote>. Ergo bonus laicus
              potest consecrare.</p>
            <p xml:id="ta-l4d13q1-d1e143">Praeterea, homo non potest consecrare virtute propria, sed virtute Dei. Sed bonus
              laicus magis est particeps divinae virtutis quam malus sacerdos. Ergo magis potest
              bonus laicus consecrare quam malus sacerdos.</p>
            <p xml:id="ta-l4d13q1-d1e146">Praeterea, magis est sumere sacramentum quam conficere; quia hoc ad illud ordinatur.
              Sed bonus laicus potest sumere sacramentum. Ergo et consecrare.</p>
            <p xml:id="ta-l4d13q1-d1e149">Sed contra, hoc sacramentum offertur ad reconciliandum nos Deo, quod est officium
              mediatoris. Cum ergo sacerdotis tantum sit medium esse inter Deum et populum, soli
              sacerdotes hoc sacramentum conficere possunt.</p>
            <p xml:id="ta-l4d13q1-d1e153">Praeterea, bonitas virtutis non est manifesta, quia nemo scit utrum sit dignus odio
              vel amore, Eccle. 9, et praecipue alteri nota esse non potest. Si ergo potestas
              consecrandi sequatur bonitatem personae, non poterit esse notum quando consecratum sit
              vere, et quando non; et ita erit deceptio in sacramentis.</p>
          </div>
          <div xml:id="ta-l4d13q1-Dd1e157">
            <head xml:id="ta-l4d13q1-Hd1e159">Quaestiuncula 2</head>
            <p xml:id="ta-l4d13q1-d1e162">Ulterius. Videtur quod solus episcopus possit consecrare. Quia in qualibet republica
              principi debetur actus nobilissimus, sicut etiam Commentator dicit in 11 Metaphysic.
              Sed summus in nostra hierarchia est episcopus, ut dicit Dionysius. Ergo cum consecrare
              sit summus actus nostrae hierarchiae, hic actus sibi soli debetur.</p>
            <p xml:id="ta-l4d13q1-d1e165">Praeterea, secundum Dionysium, loco cit., perficere est tantum episcopi. Sed secundum
              ipsum, Eucharistia est perfectivam habens virtutem. Ergo solus episcopus potest
              consecrare.</p>
            <p xml:id="ta-l4d13q1-d1e168">Praeterea, majus est consecrare corpus Christi quam consecrare altare, vel benedicere
              virgines. Sed illa reservantur solis episcopis. Ergo multo fortius consecratio
              corporis domini.</p>
            <p xml:id="ta-l4d13q1-d1e171">Sed contra est communis usus Ecclesiae, et canonum institutio, qui docent potestatem
              consecrandi et baptizandi episcopis et sacerdotibus esse communem.</p>
          </div>
          <div xml:id="ta-l4d13q1-Dd1e175">
            <head xml:id="ta-l4d13q1-Hd1e177">Quaestiuncula 3</head>
            <p xml:id="ta-l4d13q1-d1e180">Ulterius. Videtur quod haeretici et schismatici et excommunicati consecrare non
              possint. Quia, sicut dicit canon 24, qu. 1, cap. <quote xml:id="ta-l4d13q1-Qd1e182">audivimus, quicumque fuerit ab
                unitate Ecclesiae alienus, exercere potest, consecrare non valet</quote>. Augustinus
              etiam dicit, quod extra Ecclesiam non est locus veri sacrificii. Sed omnes praedicti
              sunt extra Ecclesiam. Ergo non possunt consecrare.</p>
            <p xml:id="ta-l4d13q1-d1e186">Praeterea, hoc sacramentum pollui non potest. Sed secundum Hieronymum, haeretici
              panem pollutum comedunt. Ergo verum sacrificium non habent; ergo non consecrant.</p>
            <p xml:id="ta-l4d13q1-d1e189">Praeterea, hoc sacramentum est unionis Ecclesiae; unde et communio dicitur. Sed omnes
              praedicti hac unione carent. Ergo consecrare non possunt.</p>
            <p xml:id="ta-l4d13q1-d1e192">Sed contra, sacerdos habet potestatem consecrandi ex ipso charactere; sed character
              manet in ipso haeretico, schismatico, et excommunicato. Ergo possunt consecrare.</p>
            <p xml:id="ta-l4d13q1-d1e196">Praeterea, qualitas personae non exigitur nisi ad actum proprium personae. Sed
              consecratio non est actus personalis ipsius sacerdotis, sed Dei cujus verbis
              consecrat. Ergo non impeditur propter propriam qualitatem.</p>
          </div>
          <div xml:id="ta-l4d13q1-Dd1e201">
            <head xml:id="ta-l4d13q1-Hd1e203">Quaestiuncula 4</head>
            <p xml:id="ta-l4d13q1-d1e206">Ulterius. Videtur quod degradatus non possit consecrare. Nullus enim consecrare
              potest qui non habet potestatem consecrandi. Sed degradatus non habet potestatem
              consecrandi, quamvis habeat potestatem baptizandi, ut dicit canon. Ergo non potest
              consecrare.</p>
            <p xml:id="ta-l4d13q1-d1e209">Praeterea, ex eisdem fit res et corrumpitur, secundum philosophum in 2 Ethic. Sed
              aliquis ex potestate episcopi accipit posse consecrare. Ergo quando ab ipso
              degradatur, videtur quod hoc posse amittat.</p>
            <p xml:id="ta-l4d13q1-d1e212">Praeterea, habens ordinem sacerdotalem non relinquitur puniendus judicio saeculari.
              Sed degradatus relinquitur. Ergo non habet ordinem; ergo non potest consecrare.</p>
            <p xml:id="ta-l4d13q1-d1e215">Sed contra, si degradatus reconciliatur, non iterum ordinatur. Ergo ordinem non
              amisit; ergo consecrare potuit.</p>
            <p xml:id="ta-l4d13q1-d1e219">Praeterea, hoc idem probatur per indelebilitatem characteris, ut supra. Utrum autem
              malus sacerdos, vel Angelus, possit consecrare, eadem ratio est quae et de
              baptizatione; et ideo quaeruntur supra, dist. 5.</p>
          </div>
          <div xml:id="ta-l4d13q1-Dd1e223">
            <head xml:id="ta-l4d13q1-Hd1e225">Quaestiuncula 5</head>
            <p xml:id="ta-l4d13q1-d1e228">Ulterius. Videtur quod Missa mali sacerdotis non minus valeat quam boni. Quia, sicut
              dicit Augustinus in Lib. de corpore Christi, <quote xml:id="ta-l4d13q1-Qd1e230">in mysterio corporis et sanguinis
                domini nihil a bono majus, nihil a malo minus perficitur sacerdote</quote>.</p>
            <p xml:id="ta-l4d13q1-d1e234">Praeterea, Baptismus datus a bono ministro nihil melius valet quam datus a malo. Ergo
              nec Missa a bono sacerdote vel malo dicta.</p>
            <p xml:id="ta-l4d13q1-d1e237">Sed contra, melius est quod est fructuosius. Sed Missa boni sacerdotis est
              fructuosior, quia ejus oratio magis exauditur. Ergo est melior.</p>
          </div>
          <div xml:id="ta-l4d13q1-Dd1e241">
            <head xml:id="ta-l4d13q1-Hd1e243">Quaestiuncula 1</head>
            <p xml:id="ta-l4d13q1-d1e246">Respondeo dicendum ad primam quaestionem, quod ordo Ecclesiae derivatus est ab ordine
              caelestis hierarchiae; unde sicut in Angelis diversis ordinibus diversi actus
              debentur, ita et in Ecclesia militante ad diversos actus diversi ordines applicantur,
              sicut etiam et in corpore diversa membra diversa habent officia, cui corpus mysticum
              similatur, ut patet 1 Corinth. 11. Ordines autem Ecclesiae distingui non possunt per
              diversitatem interioris bonitatis, quia ignota est, et indeterminati sunt gradus ejus.
              Et quia bonitas vel virtus alicujus non ordinatur ad hoc quod aliquis aliquid possit,
              sed ad hoc quod bene faciat illud quod potest; habitus enim virtutum non sunt
              potentia, sicut philosophus probat; ideo quod unus possit actum quem alius non potest,
              non contingit ex diversitate bonitatis vel malitiae, sed ex potestate suscepta, quam
              habet unus, et non alius; et ideo, quia laicus potestatem consecrandi non accipit, sua
              bonitas quantacumque sit, non juvat eum ad hoc quod consecrare possit.</p>
            <p xml:id="ta-l4d13q1-d1e249">Ad primum ergo dicendum, quod omnis bonus homo dicitur esse sacerdos mystice, quia
              scilicet mysticum sacrificium Deo offert seipsum, scilicet hostiam viventem Deo, Rom.
              12.</p>
            <p xml:id="ta-l4d13q1-d1e252">Ad secundum dicendum, quod laicus bonus fit particeps dominicae virtutis ad bene
              agendum hoc quod poterat prius aliquo modo facere, non autem ad hoc quod possit hoc
              per virtutem quod prius non poterat.</p>
            <p xml:id="ta-l4d13q1-d1e255">Ad tertium dicendum, quod, quamvis acceptio sacramenti sit major in fructu, tamen
              consecratio est major in potestate; unde non oportet quod qui potest accipere, possit
              consecrare.</p>
          </div>
          <div xml:id="ta-l4d13q1-Dd1e259">
            <head xml:id="ta-l4d13q1-Hd1e261">Quaestiuncula 2</head>
            <p xml:id="ta-l4d13q1-d1e264">Ad secundam quaestionem dicendum, quod potestas consecrandi non solum episcopis, sed
              etiam sacerdotibus collata est; quia ordo sacerdotis est medius inter episcopum et
              populum. Unde sicut in angelica hierarchia illuminationes ad inferiorem ordinem
              mediante superiore perveniunt, ita omnia sacramenta quae communiter toti populo
              dispensantur, per sacerdotes conferuntur; et hujusmodi sunt omnia quae non collocant
              in aliquo statu vel gradu super alios. Et quia Eucharistia est hujusmodi, ideo non
              solum per episcopos, sed etiam per sacerdotes dispensatur et consecratur. Est etiam
              alia ratio, ut sit frequentior memoria dominicae passionis, et magis subveniatur vivis
              et mortuis ex majori frequentia sacramenti.</p>
            <p xml:id="ta-l4d13q1-d1e267">Ad primum ergo dicendum, quod, licet iste actus sit maximus in se, tamen non est
              maximus quantum ad constituendum in ordine Ecclesiae; quia per sumptionem hujus
              sacramenti non constituitur aliquis in gradu vel statu altiori inter membra Ecclesiae,
              sicut fit per ordinem; et ideo non oportet quod ille actus solis episcopis
              reservetur.</p>
            <p xml:id="ta-l4d13q1-d1e270">Ad secundum dicendum, quod in rebus ordinatis, ita est quod semper inferior
              participat aliquid de perfectione superioris, ut Dionysius dicit; et hoc modo est in
              connexione caelestis hierarchiae, ut in 2 Lib., dist. 9, qu. 1, art. 6 dictum est. Et
              ideo, quia ordo sacerdotis continuus est ordini episcopi, participat etiam aliquid de
              perfectiva virtute quantum ad illam perfectionem qua quis in seipso perficitur; non
              autem quantum ad perfectionem qua aliquis in eminentiori gradu constituitur, sicut est
              in ordine; vel altiori officio, sicut est in confirmatione; et ideo sacerdos
              participat ab episcopo potestatem consecrandi, non autem confirmandi vel ordinandi. Et
              quod ipsam habeat participative, Dionysius dicit, quod patet ex hoc quod sacerdos
              consecrat super altare ab episcopo consecrato, et in vasis consecratis per episcopum,
              ipse etiam consecratus per episcopum.</p>
            <p xml:id="ta-l4d13q1-d1e273">Ad tertium dicendum, quod illae benedictiones non veniunt in usum totius populi, sed
              aliquarum excellentium personarum; et ideo solis episcopis reservantur.</p>
          </div>
          <div xml:id="ta-l4d13q1-Dd1e277">
            <head xml:id="ta-l4d13q1-Hd1e279">Quaestiuncula 3</head>
            <p xml:id="ta-l4d13q1-d1e282">Ad tertiam quaestionem dicendum, quod quidam dixerunt, quod haeretici ab Ecclesia
              praecisi, et similiter excommunicati et schismatici, quia sunt extra unitatem
              Ecclesiae, non possunt consecrare: et hujus opinionis videtur fuisse Magister in
              littera. Sed quia omne illud quod per consecrationem datur, est perpetuum; ideo, sicut
              Baptismus, qui per consecrationem datur, nunquam amittitur, quantumcumque aliquis in
              haeresim labatur vel schisma vel excommunicationem; ita nec sacerdotalis ordo aliquo
              modo amitti potest, ut Augustinus dicit ad Parmenianum. Et quia potestas consecrandi
              ordinem sacerdotalem consequitur, ut dictum est, ideo haeretici et schismatici et
              excommunicati consecrant, quamvis ad suam perniciem, dummodo servetur debita forma et
              materia et intentio, quae etiam in infidelibus esse possunt, ut supra, dist. 5 de
              Baptismo, dictum est.</p>
            <p xml:id="ta-l4d13q1-d1e285">Ad primum ergo dicendum, quod verbum canonis intelligendum est quantum ad illos qui
              debitam formam non servant, vel quantum ad executionem quam amittunt; non enim jus
              consecrandi habent; et hoc solum posse dicimur in jure, quod juste possumus. Vel
              loquitur de consecratione qua ordines conferuntur; quia ad damnationem potius quam ad
              sanctificationem recipientium cedit. Et similiter quod Augustinus dicit, quod extra
              Ecclesiam non est locus veri sacrificii, intelligendum est quantum ad effectum; vel
              extra Ecclesiam, idest extra formam Ecclesiae.</p>
            <p xml:id="ta-l4d13q1-d1e288">Ad secundum dicendum, quod dicitur panis pollutus non in se, sed quia ipsi et seipsos
              polluunt consecrando et sumendo, et alios qui ab eis sacramenta scienter
              accipiunt.</p>
            <p xml:id="ta-l4d13q1-d1e291">Ad tertium dicendum, quod inquantum ordinem habet, ad unitatem Ecclesiae pertinet,
              quamvis quantum ad aliquid possit ab Ecclesia esse praecisus.</p>
          </div>
          <div xml:id="ta-l4d13q1-Dd1e295">
            <head xml:id="ta-l4d13q1-Hd1e297">Quaestiuncula 4</head>
            <p xml:id="ta-l4d13q1-d1e300">Ad quartam quaestionem dicendum, quod degradatus, quia ordinem non amittit,
              potestatem consecrandi retinet; sed jus consecrandi sibi aufertur; et ideo si
              consecrat, peccat: tamen consecratum est.</p>
            <p xml:id="ta-l4d13q1-d1e303">Ad primum ergo dicendum, quod ille canon non loquitur asserendo, sed quasi opponendo,
              ut ex circumstantia litterae apparet.</p>
            <p xml:id="ta-l4d13q1-d1e306">Ad secundum dicendum, quod episcopus non dedit ordinem, sed Deus per ministerium
              episcopi; et Deus posset auferre, non episcopus; quia non est constitutus minister
              auferendi ordinem, sicut conferendi; quia propter efficaciam consecrationis debet esse
              ordo perpetuus.</p>
            <p xml:id="ta-l4d13q1-d1e309">Ad tertium dicendum, quod non est essentiale ordini sacerdotali, quod judicio
              saeculari relinqui non possit, sed ex privilegio indultum; et ideo manente ordine
              degradatus sua culpa hoc privilegium amittit.</p>
          </div>
          <div xml:id="ta-l4d13q1-Dd1e314">
            <head xml:id="ta-l4d13q1-Hd1e316">Quaestiuncula 5</head>
            <p xml:id="ta-l4d13q1-d1e319">Ad quintam quaestionem dicendum, quod de Missa possumus loqui dupliciter: aut quantum
              ad id quod est essentiale in ea, scilicet corpus Christi; et sic a quocumque dicatur,
              aequaliter bonum est et virtuosum: vel quantum ad id quod est annexum sacramento, et
              quasi secundarium; et sic Missa boni sacerdotis melior est, quia non solum habet
              efficaciam ex opere operato, sed ex opere operante: et ideo ceteris paribus melius est
              audire Missam boni sacerdotis quam mali.</p>
            <p xml:id="ta-l4d13q1-d1e322">Et per hoc patet solutio ad utramque partem.</p>
          </div>
        </div>
        <div xml:id="ta-l4d13q1-Dd1e327" type="articulus">
          <head xml:id="ta-l4d13q1-Hd1e329">Articulus 2</head>

          <head xml:id="ta-l4d13q1-Hd1e332" type="question-title">Utrum liceat sacerdoti omnino a consecratione abstinere</head>
          <div xml:id="ta-l4d13q1-Dd1e335">
            <head xml:id="ta-l4d13q1-Hd1e337">Quaestiuncula 1</head>
            <p xml:id="ta-l4d13q1-d1e340">Ad secundum sic proceditur. Videtur quod liceat sacerdoti omnino a consecratione
              abstinere. Quia de beato Marco narrat Hieronymus quod sibi pollicem amputaverit, ut
              sacerdotio reprobus haberetur. Nec hoc fecit nisi indignum se reputans tali
              sacramento. Ergo videtur quod si omnino a celebratione abstineat ex reverentia
              dominici corporis et propriae infirmitatis consideratione aliquis sacerdos, non
              peccat.</p>
            <p xml:id="ta-l4d13q1-d1e343">Praeterea, sicut sacerdotis officium est consecrare, ita et ligare et solvere. Sed
              non exigitur ut liget et solvat, nisi habeat curam animarum. Ergo etiam a sacerdote
              qui non habet populum cui teneatur, non exigitur quod consecret; et ita non peccat
              omnino abstinendo.</p>
            <p xml:id="ta-l4d13q1-d1e346">Sed contra est quod Ambrosius dicit: <quote xml:id="ta-l4d13q1-Qd1e348">grave est quod ad mensam tuam mundo corde
                et manibus innocentibus non venimus; sed gravius est, si dum peccatum metuimus,
                etiam sacrificium non reddamus</quote>. Sed primum est peccatum mortale. Ergo et
              secundum.</p>
          </div>
          <div xml:id="ta-l4d13q1-Dd1e353">
            <head xml:id="ta-l4d13q1-Hd1e355">Quaestiuncula 2</head>
            <p xml:id="ta-l4d13q1-d1e358">Ulterius. Videtur quod non possint plures simul eamdem hostiam consecrare. Quia
              plurium agentium sunt plures actiones, maxime quando unusquisque sufficit ad agendum.
              Sed unus sacerdos tantum potest consecrare. Ergo si plures simul consecrent, sunt
              plures consecrationes super eamdem hostiam; et ita fit injuria sacramento.</p>
            <p xml:id="ta-l4d13q1-d1e361">Praeterea, unus dicens verba, virtute verborum consecrat. Sed quod factum est, fieri
              non potest; quia quod est, non fit. Ergo alii nihil faciunt; ergo superfluum est quod
              dicunt.</p>
            <p xml:id="ta-l4d13q1-d1e364">Sed contra est consuetudo quarumdam Ecclesiarum, in quibus novi sacerdotes simul
              episcopo concelebrant.</p>
          </div>
          <div xml:id="ta-l4d13q1-Dd1e368">
            <head xml:id="ta-l4d13q1-Hd1e370">Quaestiuncula 3</head>
            <p xml:id="ta-l4d13q1-d1e373">Ulterius. Videtur quod non debeat quotidie Missa in Ecclesia celebrari. Quia in Missa
              recolitur dominica passio. Sed Ecclesia celebrat memoriam dominicae passionis semel in
              anno. Ergo non pluries debet in Ecclesia Missa dici.</p>
            <p xml:id="ta-l4d13q1-d1e376">Praeterea, in die parasceves agitur memoria dominicae passionis, nec tamen tunc
              consecratio fit. Ergo multo minus deberet fieri in aliis diebus.</p>
            <p xml:id="ta-l4d13q1-d1e379">Praeterea, aliquibus diebus celebratur hoc sacramentum pluries una die solemniter in
              Ecclesia, sicut patet in festo nativitatis, et multis aliis diebus. Ergo videtur quod
              aliquando deberet praetermitti.</p>
            <p xml:id="ta-l4d13q1-d1e382">Sed contra, sacramentum Ecclesiae deberet magis assiduari quam sacramentum veteris
              legis. Sed quotidie in veteri lege offerebatur sacrificium. Ergo multo fortius debet
              in nova lege fieri.</p>
            <p xml:id="ta-l4d13q1-d1e386">Praeterea, panis hujus sacramenti dicitur quotidianus. Sed non nisi quia quotidie
              consecratur. Ergo quotidie consecrari debet.</p>
          </div>
          <div xml:id="ta-l4d13q1-Dd1e391">
            <head xml:id="ta-l4d13q1-Hd1e393">Quaestiuncula 4</head>
            <p xml:id="ta-l4d13q1-d1e396">Ulterius. Videtur quod hora vespertina deberet Missa celebrari. Quia Christi actio
              nostra est instructio. Sed ipse Christus hoc sacramentum fecit in coena hora serotina.
              Ergo et tali hora deberet fieri.</p>
            <p xml:id="ta-l4d13q1-d1e399">Praeterea, secundum canones ordines sunt celebrandi circa vespertinam horam. Sed
              ordines sacri non celebrantur sine Missarum solemniis. Ergo debet Missa vespertina
              hora celebrari.</p>
            <p xml:id="ta-l4d13q1-d1e402">Item, videtur quod post mediam noctem; quia tunc dies secundum Ecclesiae computum
              incipit.</p>
            <p xml:id="ta-l4d13q1-d1e405">Item videtur quod tantum in hora sexta, quia illa hora dominus passus est; cujus
              passionis hoc sacramentum est memoriale.</p>
          </div>
          <div xml:id="ta-l4d13q1-Dd1e409">
            <head xml:id="ta-l4d13q1-Hd1e411">Quaestiuncula 5</head>
            <p xml:id="ta-l4d13q1-d1e414">Ulterius. Videtur quod non oporteat in loco sacro celebrari. Quia sicut hoc
              sacramentum non est necessitatis, ita nec confirmatio. Sed confirmatio potest conferri
              in loco non sacro. Ergo et hoc sacramentum non oportet quod in loco sacro
              conficiatur.</p>
            <p xml:id="ta-l4d13q1-d1e417">Item, videtur quod non oporteat esse altare de lapide. Quia sacrificia veteris legis
              fuerunt sacrificii hujus figura. Sed ad veteris legis sacrificia altare fiebat de
              lignis sethim, ut patet Exod. 25, et iterum de auro, ut patet 3 Reg. 7, et iterum de
              terra, ut patet Exod. 26. Ergo et in nova lege non solum de lapide oportet quod
              fiat.</p>
            <p xml:id="ta-l4d13q1-d1e420">Item, videtur quod in pannis sericis debeat consecrari. Quia panni illi sunt
              pretiosiores. Ergo ad reverentiam sacramenti magis eis debemus uti.</p>
            <p xml:id="ta-l4d13q1-d1e423">Item, videtur quod in calice de petra possit celebrari. Quia calix significat
              sepulcrum Christi. Sed illud sepulcrum fuit de petra. Ergo et calix de petra debet
              fieri. De indumentis autem sacerdotalibus dicetur in tractatu de ordine, dist. 24, qu.
              1, art. 3.</p>
          </div>
          <div xml:id="ta-l4d13q1-Dd1e427">
            <head xml:id="ta-l4d13q1-Hd1e429">Quaestiuncula 6</head>
            <p xml:id="ta-l4d13q1-d1e432">Ulterius. Videtur quod aliquo praedictorum omisso non sit consecratio. Quia, sicut
              dicit Dionysius, operationes hierarchicae ordinantur secundum divinas leges. Sed ille
              qui praetermittit ritum ab Ecclesia institutum, non sequitur divinas leges, quae per
              partes nobis positae sunt. Ergo talis non consecrat, cum consecrare sit actus
              hierarchicus, quia est actus ordinis.</p>
            <p xml:id="ta-l4d13q1-d1e435">Praeterea, totus ritus sacramenti suam habet significationem. Sed significatio est de
              essentia sacramenti. Ergo et ritus consecrandi; et ita, si praetermittatur, non erit
              vera consecratio.</p>
            <p xml:id="ta-l4d13q1-d1e438">Praeterea, actiones spirituales magis sunt ordinatae quam saeculares. Sed si aliqua
              actio in rebus saecularibus, puta venditio vel emptio vel aliquid hujusmodi, contra
              statuta principum fiat, pro nulla haberetur. Ergo et si aliquis consecraret contra
              statutum Ecclesiae, consecratio nulla est.</p>
            <p xml:id="ta-l4d13q1-d1e441">Sed contra, ea quae sunt de essentia sacramenti, sunt eadem apud omnes. Sed ritus
              sacramenti non est idem apud omnes, nec secundum omne tempus. Ergo non est de essentia
              sacramenti; ergo sine hoc potest fieri consecratio.</p>
            <p xml:id="ta-l4d13q1-d1e445">Praeterea, in Baptismo sunt quaedam quae si omittantur, non reputatur sacramentum
              irritum, quia sunt ad solemnitatem sacramenti. Ergo et hic si omittantur illa quae
              pertinent ad solemnitatem consecrationis, vere consecratio erit.</p>
          </div>
          <div xml:id="ta-l4d13q1-Dd1e449">
            <head xml:id="ta-l4d13q1-Hd1e451">Quaestiuncula 1</head>
            <p xml:id="ta-l4d13q1-d1e454">Respondeo dicendum ad primam quaestionem, quod secundum quosdam non peccat qui
              dimittit celebrationem, nisi populum habeat commissum, vel ex obedientia teneatur
              celebrare. Sed quia secundum Gregorium, <quote xml:id="ta-l4d13q1-Qd1e456">cum crescunt dona, rationes crescunt
                donorum</quote>; cum sacerdoti sit data potestas nobilissima, reus negligentiae
              erit, nisi illa utatur ad honorem Dei et salutem suam, et aliorum vivorum et
              mortuorum, secundum illud 1 Petr. 4, 10: <quote xml:id="ta-l4d13q1-Qd1e459">unusquisque gratiam quam accepit, in
                alterutrum illam administrantes</quote>. Nisi forte aliquis ex familiari spiritus
              sancti instinctu dimittat, sicut legitur de quodam sancto patre in vitis patrum, qui
              ordinatus nunquam postea celebravit.</p>
            <p xml:id="ta-l4d13q1-d1e463">Ad primum ergo dicendum, quod ille qui non habet ordinem, potest ordinem refugere.
              Sed ille qui habet, tenetur ipsum exequi.</p>
            <p xml:id="ta-l4d13q1-d1e466">Ad secundum dicendum, quod secundum omnes, alios actus ordinum debet homo non soli
              Deo, sed etiam proximis; quia actus inferiorum sunt ad ministerium sacerdotis. Alii
              autem actus sacerdotis, ut ligare et solvere, respiciunt corpus mysticum; similiter
              etiam docere et baptizare; et ideo qui non tenetur aliis vel subjectione vel
              praelatione, potest ab illis actibus sine peccato cessare. Sed consecratio est actus
              dignior, et ordinatus ad corpus Christi verum, nec respicit corpus Christi mysticum
              nisi ex consequenti; et ideo etiam si nulli homini teneatur, tamen tenetur Deo, ut
              reddat ei sacrificium acceptum; sacerdotibus enim praeceptum est: <quote xml:id="ta-l4d13q1-Qd1e468">hoc facite in
                meam commemorationem</quote>.</p>
          </div>
          <div xml:id="ta-l4d13q1-Dd1e473">
            <head xml:id="ta-l4d13q1-Hd1e475">Quaestiuncula 2</head>
            <p xml:id="ta-l4d13q1-d1e478">Ad secundam quaestionem dicendum, quod secundum morem quarumdam Ecclesiarum plures
              sacerdotes episcopo concelebrant, quando ordinantur; ad repraesentandum, quod quando
              dominus hoc sacramentum instituit, et potestatem consecrandi discipulis dedit, eis
              concoenavit, sicut episcopus simul cum ordinatis presbyteris celebrat.</p>
            <p xml:id="ta-l4d13q1-d1e481">Ad primum ergo dicendum, quod quia intentio requiritur ad perfectionem sacramentorum,
              ideo, cum omnes habeant intentionem unam consecrationem faciendi, non est ibi nisi una
              tantum consecratio.</p>
            <p xml:id="ta-l4d13q1-d1e484">Ad secundum dicendum, quod sicut Innocentius dicit, omnes celebrantes debent
              intentionem referre ad illud instans in quo episcopus verba profert; et sic episcopi
              intentio non defraudatur, nec aliquis ibi facit quod factum est.</p>
          </div>
          <div xml:id="ta-l4d13q1-Dd1e488">
            <head xml:id="ta-l4d13q1-Hd1e490">Quaestiuncula 3</head>
            <p xml:id="ta-l4d13q1-d1e493">Ad tertiam quaestionem dicendum, quod secundum Innocentium, quinque de causis
              quotidie Missa in Ecclesia celebratur. Primo, quia oportet semper esse paratam
              medicinam contra quotidiana peccata. Secundo, ut lignum vitae semper sit in medio
              Paradisi. Tertio, ut nobis quotidie Christus uniatur sacramentaliter, et nos ei
              spiritualiter. Quarto, ut sit apud nos vigil memoria passionis. Quinto, ut vero agno
              loco typici quotidie utamur ad vesperam; quoniam Judaei ad vesperam convertendi
              esurient, secundum illud Psalm. 58, 15: <quote xml:id="ta-l4d13q1-Qd1e495">convertentur ad vesperam, et famem
                patientur ut canes</quote>.</p>
            <p xml:id="ta-l4d13q1-d1e499">Ad primum ergo dicendum, quod passio Christi prout in capite contingit, semel tantum
              in anno repraesentatur in Ecclesia; sed prout in nos ejus effectus provenit, quotidie
              debet repraesentari, quia ejus effectus in nobis continuus est, et sic repraesentatur
              in hoc sacramento.</p>
            <p xml:id="ta-l4d13q1-d1e502">Ad secundum dicendum, quod Ecclesia volens populum Christianum circa ipsam dominicam
              passionem prout in capite nostro fuit, mente occupari, statuit ut illa die non
              consecraretur corpus Christi. Ne tamen Ecclesia omnino sine corpore Christi esset,
              corpus Christi praecedenti die consecratum et reservatum sumitur; sanguis autem non
              reservatur propter effusionis periculum. Nec est verum quod quidam dicunt, quod vinum
              ex immissione partis hostiae in calicem consecratur: quia transubstantiatio non fit
              sine debita forma verborum; unde post potum illum non liceret eadem die
              communicare.</p>
            <p xml:id="ta-l4d13q1-d1e505">Ad tertium dicendum, quod omnis nostra actio per Christum perfici debet; et ideo,
              quando in una die occurrunt vel diversa Dei beneficia commemoranda, de quibus sunt
              gratiae Deo reddendae, vel etiam plura a Deo impetranda pro salute vivorum et
              mortuorum; oportet quod pluries Missa in Ecclesia celebretur, si adsit facultas; nec
              ex hoc sequitur quod aliquando debeat intermitti.</p>
          </div>
          <div xml:id="ta-l4d13q1-Dd1e510">
            <head xml:id="ta-l4d13q1-Hd1e512">Quaestiuncula 4</head>
            <p xml:id="ta-l4d13q1-d1e515">Ad quartam quaestionem dicendum, quod communiter loquendo Missa debet dici in die, et
              non in nocte; quia hoc sacramentum ad tempus gratiae pertinet, quod per diem
              significatur. Rom. 13, 12: <quote xml:id="ta-l4d13q1-Qd1e517" source="http://scta.info/resource/rom13_12">nox praecessit, dies autem appropinquavit</quote>.
              Dies autem judicatur non solum ab ortu solis, sed ex quo incipiunt orituri solis signa
              manifestari per aliquam aeris illustrationem. Tamen in duabus noctibus Missa
              decantatur propter privilegium illarum noctium, scilicet in nocte nativitatis, quando
              Christus natus est, et in nocte resurrectionis circa principium, ut patet ex oratione
                <quote xml:id="ta-l4d13q1-Qd1e520">Deus qui hanc sacratissimam noctem gloria dominicae resurrectionis
                illustras</quote> etc., quamvis hoc non oporteat semper observari. Solemnis autem
              Missae celebratio tribus horis instituta est fieri; scilicet in tertia diebus festis,
              in sexta diebus profestis, in nona diebus jejuniorum; quia in Missa recolitur mors
              Christi, qui quidem hora tertia crucifixus est linguis Judaeorum, hora sexta manibus
              militum, hora nona expiravit. Sed quando fiunt ordines, Missa potest cantari etiam
              post nonam, et praecipue in sabbato sancto, quia ordines pertinent ad diem dominicam;
              vel etiam ut diligentior fiat praeparatio, differtur quantum differri potest ante
              prandium; et ideo quando non est dies jejunii, celebratur inter tertiam et sextam, qua
              hora comeditur communiter; sed in diebus jejunii in nona. Privatae autem Missae
              possunt dici a mane usque ad tertiam, vel etiam usque ad nonam in diebus
              jejuniorum.</p>
            <p xml:id="ta-l4d13q1-d1e524">Ad primum ergo dicendum, quod eadem ratio est quare Christus hora vespertina
              consecravit, et quare post coenam; unde sicut non oportet quod imitemur eum in
              secundo, ita nec in primo.</p>
            <p xml:id="ta-l4d13q1-d1e527">Ad secundum dicendum, quod hoc singulariter est in diebus ordinum ratione jam
              dicta.</p>
            <p xml:id="ta-l4d13q1-d1e530">Ad tertium dicendum, quod in medio noctis secundum Ecclesiam incipit dies naturalis,
              non autem dies artificialis, in qua solum licet celebrare.</p>
            <p xml:id="ta-l4d13q1-d1e534">Ad quartum dicendum, quod quamvis Christus hora sexta fuerit in cruce positus, tamen
              sacramentum passionis suae peractum est in aliis horis; et ideo non oportet quod tunc
              tantum Missa celebretur.</p>
          </div>
          <div xml:id="ta-l4d13q1-Dd1e538">
            <head xml:id="ta-l4d13q1-Hd1e540">Quaestiuncula 5</head>
            <p xml:id="ta-l4d13q1-d1e543">Ad quintam quaestionem dicendum, quod in hoc sacramento continetur ille qui est
              totius sanctitatis causa; et ideo omnia quae ad consecrationem hujus sacramenti
              pertinent, etiam consecrata sunt; sicut ipsi sacerdotes consecrantes, et ministri, et
              vestes, et vasa, et omnia hujusmodi; et ideo etiam debet in altari et in domo
              consecrata celebrari hoc sacramentum. Si autem necessitas adsit, vel propter
              destructionem Ecclesiarum in aliqua terra, vel in itinere constitutis, licet etiam in
              locis non consecratis celebrare; dummodo habeant altare portatile consecratum, et alia
              hujusmodi, quae ad consecrationem hujus mysterii requiruntur; alias non licet, nisi
              episcopo concedente.</p>
            <p xml:id="ta-l4d13q1-d1e546">Ad primum ergo dicendum, quod confirmationis sacramentum non continet ipsum Christum;
              et ideo non requiritur loci sanctificatio, sicut in hoc sacramento.</p>
            <p xml:id="ta-l4d13q1-d1e549">Ad secundum dicendum, quod beatus Silvester instituit quod altare de cetero non nisi
              lapideum esset. Quia enim altare consecrari debet, oportet esse aliquam rem fortem et
              non fragilem, sicut est lignum vel terra, de qua fiat altare. Item quia debet esse in
              Ecclesia copia altarium, ut frequentetur hoc mysterium, ideo debet esse materia
              communis, non autem aurum vel argentum, vel aliquid hujusmodi, quod non de facili
              possit haberi. In veteri autem lege erat tantum unum altare ad unum tantum effectum
              deputatum; et ideo nihil oberat, si de auro fieret. Competit etiam lapis ad
              significationem altaris, quod Christum significat, qui etiam per petram significatur;
              1 Corinth. 10, 4: <quote xml:id="ta-l4d13q1-Qd1e551">petra autem erat Christus</quote>. Sed ante tempus Silvestri,
              propter persecutionem non erat fidelibus certus locus ad manendum; et ideo habebant
              altare ligneum, quod facile transferretur.</p>
            <p xml:id="ta-l4d13q1-d1e555">Ad tertium dicendum, quod panni in quibus corpus Christi consecratur, repraesentant
              sindonem mundam qua corpus Christi involutum est; et ideo sicut illa linea fuit, ita
              non licet nisi in pannis lineis corpus Christi consecrare. Linum etiam competit huic
              sacramento et propter puritatem, quia ex eo panni candidissimi et facile mundabiles
              fiunt; et propter multiplicem tunsionem lini qua paratur ad hoc ut ex eo fiat pannus
              candidus, quae competit ad significandum passionem Christi; unde non deceret de pannis
              sericis corporale et pallas altaris esse, quamvis sint pretiosiores: neque de panno
              lineo tincto, quamvis sit pulchrior.</p>
            <p xml:id="ta-l4d13q1-d1e559">Ad quartum dicendum, quod secundum statum Ecclesiae calix debet esse tantum de auro
              vel argento vel stanno; non autem de aere vel aurichalco, quia ex fortitudine vini
              rubiginem generaret, et nauseam provocaret; neque ex vitro vel ex crystallo propter
              fragilitatem; neque ex ligno propter porositatem, quia imbibit liquorem immissum;
              neque ex lapide, propter ineptitudinem; non enim oportet quod quantum ad omnia, signa
              signatis respondeant.</p>
          </div>
          <div xml:id="ta-l4d13q1-Dd1e563">
            <head xml:id="ta-l4d13q1-Hd1e565">Quaestiuncula 6</head>
            <p xml:id="ta-l4d13q1-d1e568">Ad sextam quaestionem dicendum, quod remotis his quae non sunt de essentia rei,
              nihilominus res manet; unde cum hujusmodi ritus quantum ad determinationem horae vel
              loci vel indumentorum, non sint de essentia sacramenti, sed de solemnitate, si
              omittantur, nihilominus consecratum est sacrificium, dummodo adsint ea quae sunt de
              essentia sacramenti, scilicet ordo et intentio ex parte consecrantis, et materia et
              forma ex parte consecrati. Tamen graviter peccat qui aliter facit, et degradandus
              esset.</p>
            <p xml:id="ta-l4d13q1-d1e571">Ad primum ergo dicendum, quod leges divinae quae pertinent ad essentialem
              institutionem sacramenti, si mutentur, nihil fit, ut si alia materia esset vel forma;
              secus autem est de legibus quae pertinent ad solemnitatem sacramenti.</p>
            <p xml:id="ta-l4d13q1-d1e574">Ad secundum dicendum, quod significatio rei sacramentalis est de essentia sacramenti;
              et hoc sufficienter habetur per materiam; et ideo significatio quae superadditur in
              aliquo ritu, est de solemnitate, non de essentia sacramenti.</p>
            <p xml:id="ta-l4d13q1-d1e577">Ad tertium dicendum, quod sacramenta originem habent ex institutione divina; et ideo
              omissio alicujus quod sit ab Ecclesia institutum, non potest impedire quin verum
              sacramentum fiat. Impediret autem, si sacramenta ex institutione Ecclesiae efficaciam
              haberent, sicut actiones saeculares ex statutis principum ratificantur.</p>
          </div>
        </div>
        <div xml:id="ta-l4d13q1-Dd1e582" type="articulus">
          <head xml:id="ta-l4d13q1-Hd1e584">Articulus 3</head>

          <head xml:id="ta-l4d13q1-Hd1e587" type="question-title">Utrum laicus possit dispensare corpus Christi</head>

          <div xml:id="ta-l4d13q1-Dd1e590">
            <head xml:id="ta-l4d13q1-Hd1e592">Quaestiuncula 1</head>
            <p xml:id="ta-l4d13q1-d1e595">Ad tertium sic proceditur. Videtur quod laicus potest dispensare corpus Christi.
              Perfectio enim hujus sacramenti in materiae consecratione consistit, ut supra dictum
              est, non in usu sacramenti. Sed ordinati, sunt ministri sacramentorum. Ergo etsi
              consecratio materiae ad solos sacerdotes pertineat, tamen dispensatio debet ad omnes
              pertinere.</p>
            <p xml:id="ta-l4d13q1-d1e598">Praeterea, ab illis debet dispensari sacramentum qui cum reverentia ipsum tractant.
              Sed quidam laici sunt majoris reverentiae ad sacramentum quam etiam sacerdotes; et
              etiam mulieres interdum. Ergo per eos potest hoc sacramentum dispensari.</p>
            <p xml:id="ta-l4d13q1-d1e601">Praeterea, sicut sacerdotis est dispensare corpus Christi, ita et tangere. Sed in
              aliquo casu licet tangere laico corpus Christi; puta, si videret ipsum in terra
              jacere, et non esset sacerdos qui tolleret. Ergo et in aliquo casu liceret ei
              dispensare.</p>
            <p xml:id="ta-l4d13q1-d1e604">Sed contra est quod dicitur de Consecr., dist. 2, cap. pervenit, ubi inhibetur ne
              etiam infirmis per laicos sacerdotes hoc sacramentum transmittant.</p>
            <p xml:id="ta-l4d13q1-d1e608">Praeterea, ad eosdem pertinet esse ministros Ecclesiae, et dispensatores mysteriorum
              Dei, 1 Cor. 4: <quote xml:id="ta-l4d13q1-Qd1e610">sic nos existimet homo ut ministros Christi, et dispensatores
                mysteriorum Dei</quote>. Sed laici non sunt ministri Ecclesiae. Ergo non debent esse
              dispensatores sacramentorum.</p>
          </div>
          <div xml:id="ta-l4d13q1-Dd1e615">
            <head xml:id="ta-l4d13q1-Hd1e617">Quaestiuncula 2</head>
            <p xml:id="ta-l4d13q1-d1e620">Ulterius. Videtur quod diaconus possit dispensare. Quia beatus Laurentius diaconus
              fuit. Sibi autem commissa fuit dispensatio dominici sanguinis, ut patet in legenda
              sua. Ergo diaconus potest dispensare.</p>
            <p xml:id="ta-l4d13q1-d1e623">Praeterea, dispensatio hujus sacramenti ad populi curationem pertinet. Sed diaconus
              potest habere curam animarum. Ergo et ipse est dispensator hujus sacramenti.</p>
            <p xml:id="ta-l4d13q1-d1e626">Sed contra est quod dicit canon dist. 93: <quote xml:id="ta-l4d13q1-Qd1e628">non oportet diaconum panem
                dare</quote>, idest corpus Christi.</p>
          </div>
          <div xml:id="ta-l4d13q1-Dd1e633">
            <head xml:id="ta-l4d13q1-Hd1e635">Quaestiuncula 3</head>
            <p xml:id="ta-l4d13q1-d1e638">Ulterius. Videtur quod aliquis possit licite recipere dispensationem sacramenti a
              fornicario vel excommunicato vel haeretico sacerdote. Augustinus enim dicit:
                <quote xml:id="ta-l4d13q1-Qd1e640">neque in homine bono, neque in homine malo aliquis sacramenta Dei
                fugiat</quote>. Ergo potest a quolibet sacerdote hoc sacramentum recipere.</p>
            <p xml:id="ta-l4d13q1-d1e644">Praeterea, virtus divina praevalet malitiae humanae. Sed sacramentum divina virtute
              continet gratiam, et causat. Ergo quantumcumque sit malus ille qui dederit, vel
              haereticus, consequitur gratiam qui ab eo sacramentum recipit.</p>
            <p xml:id="ta-l4d13q1-d1e647">Praeterea, iniquitas sacerdotis non potest ipsum corpus Christi inquinare. Sed hoc
              sacramentum ex ipso opere operato, quod est corpus Christi, gratiam confert. Ergo
              etiam si aliquis sit excommunicatus vel haereticus, sacramentum ab eo perceptum
              gratiam confert.</p>
            <p xml:id="ta-l4d13q1-d1e650">Sed contra est quod dicit canon: <quote xml:id="ta-l4d13q1-Qd1e652">nullus Missam audiat sacerdotis quem scit
                concubinam indubitanter habere</quote>. Ergo peccat qui recipit sacramentum a
              concubinario sacerdote.</p>
            <p xml:id="ta-l4d13q1-d1e657">Praeterea, nullus debet recipere sacramentum praeter institutionem Ecclesiae; quia
              indignus accederet. Sed aliqui secundum institutionem Ecclesiae sunt suspensi. Ergo
              non licet ab eis sacramenta recipere.</p>
          </div>
          <div xml:id="ta-l4d13q1-Dd1e662">
            <head xml:id="ta-l4d13q1-Hd1e664">Quaestiuncula 1</head>
            <p xml:id="ta-l4d13q1-d1e667">Respondeo dicendum ad primam quaestionem, quod sicut in corpore naturali sunt quaedam
              membra principalia, per quae virtutes et operationes vitae a principio vitae ad cetera
              membra decurrunt; ita et in Ecclesia sacerdotes et alii ministri sunt quasi membra
              principalia quibus mediantibus sacramenta vitae populo dispensari debent; et ideo
              laicis, quantumcumque sanctis, sicut nec consecratio, ita nec dispensatio hujus
              sacramenti competit.</p>
            <p xml:id="ta-l4d13q1-d1e670">Ad primum ergo dicendum, quod quamvis in essentia sua sacramentum sit perfectum sine
              usu sacramenti, tamen perfectionem quantum ad effectum sine usu non habet; et ideo
              etiam usus sacramenti hujus ad dispensationem ministrorum Ecclesiae pertinet.</p>
            <p xml:id="ta-l4d13q1-d1e673">Ad secundum dicendum, quod in hoc sacramento ad reverentiam ipsius non solum exigitur
              sanctificatio morum, sed etiam sacramentalis sanctificatio: quia et ipse calix in quo
              sanctitas morum esse non potest, consecratur propter reverentiam sacramenti; et
              similiter in dispensante hoc sacramentum debet esse utraque sanctificatio; unde et
              manus sacerdotis unctione sanctificantur, sicut et calix. Et quia laicus hanc
              sanctitatem non habet, ideo non potest hoc sacramentum dispensare.</p>
            <p xml:id="ta-l4d13q1-d1e676">Ad tertium dicendum, quod sicut Baptismum conferre competit sacerdoti ex officio,
              tamen laicus in casu necessitatis non peccat baptizans; ita tangere corpus Christi ex
              officio soli sacerdoti competit; sed in casu necessitatis potest et debet laicus
              corpus Christi tangere, etiam si sit peccator, ut si in aliquo loco immundo jaceret.
              Sed non est simile de dispensatione sacramenti: quia receptio hujus sacramenti non est
              necessitatis; unde ei qui non potest sacramentaliter manducare, dicendum est:
                <quote xml:id="ta-l4d13q1-Qd1e678">crede et manducasti</quote>.</p>
          </div>
          <div xml:id="ta-l4d13q1-Dd1e683">
            <head xml:id="ta-l4d13q1-Hd1e685">Quaestiuncula 2</head>
            <p xml:id="ta-l4d13q1-d1e688">Ad secundam quaestionem dicendum, quod dispensatio hujus sacramenti proprie ad
              sacerdotem pertinet, eo quod ipse repraesentat Christum, qui fuit mediator Dei et
              hominum; unde cum hoc sacramentum sit ad reconciliandum nos Deo, oportet per
              sacerdotem, qui est mediator inter Deum et populum, dispensari. Sed sicut sacerdos, ut
              dictum est, participat aliquid de virtute perfectiva, quae est episcopi, ita diaconus
              participat aliquid de dispensatione hujus sacramenti: competit enim ei ex officio
              sanguinem domini dispensare, sed non corpus: quia dispensator corporis oportet quod
              ipsum corpus tangat, non autem dispensator sanguinis: diacono autem non licet corpus
              Christi tangere, cum non habeat manus sacratas; et ideo non debet corpus dispensare
              nisi de mandato presbyteri vel episcopi, vel presbytero longe posito in casu
              necessitatis. Vel ideo dispensat sanguinem et non corpus, quia per sanguinem
              significatur redemptionis mysterium, quod a capite Christi in membra diffunditur
              officio ministrorum; unde et sanguini aqua, quae populum significat, admiscetur; sed
              incarnatio, quam corpus Christi significat, non est humano ministerio facta.</p>
            <p xml:id="ta-l4d13q1-d1e691">Ad primum ergo dicendum, quod quamvis fuerit dispensator sanguinis, non tamen legitur
              fuisse dispensator corporis; unde et adhuc hodie in quibusdam Ecclesiis sanguis per
              diaconum ministris altaris dispensatur.</p>
            <p xml:id="ta-l4d13q1-d1e694">Ad secundum dicendum, quod diaconus potest habere curam animarum quantum ad ea quae
              jurisdictionis sunt, sed non quantum ad ea quae sunt ordinis: dispensatio autem
              sacramentorum ad ordinem pertinet.</p>
          </div>
          <div xml:id="ta-l4d13q1-Dd1e698">
            <head xml:id="ta-l4d13q1-Hd1e700">Quaestiuncula 3</head>
            <p xml:id="ta-l4d13q1-d1e703">Ad tertiam quaestionem dicendum, quod si aliquis cum peccato ad hoc sacramentum
              accedit, magis cedit ei in nocumentum quam in profectum. Quicumque autem contra
              ordinationem Ecclesiae accedit, per inobedientiam peccat. Simoniaci autem et
              schismatici et excommunicati ex statuto Ecclesiae a dispensatione hujus sacramenti
              sunt suspensi: quia sunt extra unitatem Ecclesiae, in qua sacramenta conferuntur; et
              similiter interdictum est concubinariis sacerdotibus propter spiritualitatem maximam
              quae in hoc sacramento requiritur. Unde si aliquis ab aliquo praedictorum sacramentum
              suscipiat, peccat, et sic gratiam non consequitur. Tamen differt de fornicariis et
              aliis praedictis: quia aliis non debet homo communicare in divinis scienter,
              quantumcumque sint occulti; sed concubinarii sacerdotes non sunt vitandi, nisi sint
              notorii. Et dicuntur notorii tribus modis: vel propter sententiam, quia convicti sunt;
              vel per confessionem in jure factam; vel per rei evidentiam, sicut quando est ita
              manifestum quod nulla potest tergiversatione celari. Ab aliis autem peccatoribus licet
              sacramenta recipere.</p>
            <p xml:id="ta-l4d13q1-d1e706">Ad primum ergo dicendum, quod inquantum est malus, non fugitur, sed propter Ecclesiae
              prohibitionem. Vel dicendum, quod Augustinus dicit quod sacramenta non sunt fugienda,
              quia cognoscendum est etiam ab eis verum perfici sacramentum.</p>
            <p xml:id="ta-l4d13q1-d1e709">Ad secundum dicendum, quod quamvis sacramentum virtutem suam non amittat, tamen in eo
              qui indigne accedit contra obedientiam Ecclesiae faciens, effectum non habet.</p>
            <p xml:id="ta-l4d13q1-d1e712">Et similiter dicendum ad tertium.</p>
          </div>
        </div>
      </div>
    </body>
  </text>
</TEI>