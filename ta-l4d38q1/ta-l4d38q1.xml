<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 38, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 38, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="514a"/>
      </div>
    </front>
    <body>
      <div xml:id="ta-l4d38q1">
        <head xml:id="ta-l4d38q1-Hd1e97">Quaestio 1</head>


        <div xml:id="ta-l4d38q1-Dd1e100">
          <head xml:id="ta-l4d38q1-Hd1e102">Prooemium</head>
          <p xml:id="ta-l4d38q1-d1e105">Postquam determinavit Magister de impedimento ordinis, hic determinat de impedimento
            voti; et dividitur in partes duas: in prima ostendit quomodo impeditur a matrimonio
            contrahendo per votum quo Deo se obligat; in secunda quomodo impeditur a matrimonio per
            aliud matrimonium jam contractum, quo se homo uxori obligavit, ibi: <quote xml:id="ta-l4d38q1-Qd1e107">cum vir et
              mulier</quote> et cetera. Prima in tres: in prima ostendit quid sit votum; in secunda
            distinguit multiplex votum, ibi: <quote xml:id="ta-l4d38q1-Qd1e110">sciendum vero, quod votorum aliud est commune,
              aliud singulare</quote>; in tertia ostendit quod votum et qualiter matrimonium
            impedit, ibi: <quote xml:id="ta-l4d38q1-Qd1e113">qui privatum faciunt votum continentiae, matrimonium contrahere non
              debent</quote>. Et haec pars dividitur in duas: in prima ostendit quod votum
            continentiae impedit matrimonium; in secunda ostendit quid agendum sit cum eis qui post
            votum nupserint, ibi: <quote xml:id="ta-l4d38q1-Qd1e116">de virginibus non velatis si deviaverint (...) tale
              decretum habemus</quote>. Et circa hoc tria facit: primo ostendit qui debent agere
            poenitentiam; secundo objicit in contrarium, ibi: <quote xml:id="ta-l4d38q1-Qd1e119">non est hic praetermittendum
              quod Innocentius Papa de viduis et puellis decrevit. Cum vir et mulier</quote> etc.,
            hic determinat de alio impedimento matrimonii, quod supra dictum est ligamen; et
            dividitur in partes duas: in prima ostendit quod matrimonium praecedens dum stat,
            impedit ab alio matrimonio contrahendo; in secunda ostendit quomodo adhuc matrimonio
            stante, potest esse conjunctio secundi matrimonii sine peccato, quamvis non sit verum
            matrimonium, ibi: <quote xml:id="ta-l4d38q1-Qd1e123">hic quaeritur de illis feminis quae putantes viros suos
              interemptos, vel in captivitate, vel ab iniqua dominatione nunquam liberandos, in
              aliorum conjugia transierunt</quote>. Et haec in duas secundum duos casus quos ponit.
            Secunda pars incipit ibi: <quote xml:id="ta-l4d38q1-Qd1e126">sed si quis relicta in patria sua uxore, in longinquam
              abiens regionem, aliam ducat uxorem</quote> et cetera. Hic est duplex quaestio: prima
            de voto. Secunda de scandalo, quod alicui voto adjungitur, ut in littera dicitur. De
            ligaminis enim impedimento idem est quaerere quod de pluralitate uxorum, et de
            indivisibilitate matrimonii, de quibus, dist. 33, dictum est. Circa primum quaeruntur
            quinque: 1 de voto secundum se; 2 de voti divisione; 3 de voti obligatione; 4 de voti
            dispensatione; 5 de velatione virginum, quae fit in signum cujusdam voti.</p>

        </div>
        <div xml:id="ta-l4d38q1-Dd1e131" type="articulus">
          <head xml:id="ta-l4d38q1-Hd1e133">Articulus 1</head>

          <head xml:id="ta-l4d38q1-Hd1e136" type="question-title">Utrum votum convenienter in littera definiatur</head>

          <div xml:id="ta-l4d38q1-Dd1e139">
            <head xml:id="ta-l4d38q1-Hd1e141">Quaestiuncula 1</head>
            <p xml:id="ta-l4d38q1-d1e144">Ad primum sic proceditur. Videtur quod votum inconvenienter in littera definiatur.
              Votum enim de sui nominis ratione propositum voluntatis importat sine aliqua
              promissione. Vota enim fieri dicuntur quae voluntarie fiunt: quod etiam per aliam
              definitionem de voto datam patet: <quote xml:id="ta-l4d38q1-Qd1e146">votum est conceptio boni propositi cum
                deliberatione firmata, qua quis ad aliquid faciendum vel non faciendum se Deo
                obligat</quote>. Ergo non debuit promissionem ponere in definitione voti.</p>
            <p xml:id="ta-l4d38q1-d1e150">Praeterea, promittere progreditur a mente, sicut et credere. Sed credere nullus
              potest nisi volens. Ergo nec promittere; et ita frustra additur,
                <quote xml:id="ta-l4d38q1-Qd1e152">spontaneae</quote>.</p>
            <p xml:id="ta-l4d38q1-d1e156">Praeterea, promissio non est idem quod promissionis testificatio. Sed votum est
              quaedam promissio, ut patet per definitionem Hugonis de s. Victore, qui dicit, quod
              votum est sponsio animi voluntaria. Ergo male dicit Magister, quod votum est
              promissionis testificatio.</p>
            <p xml:id="ta-l4d38q1-d1e159">Praeterea, illud quod ponitur in definitione, debet universaliter definito convenire.
              Sed non omne votum fit Deo, quia etiam sanctis vota fiunt. Ergo inconvenienter ponitur
              in definitione voti, quod debet Deo fieri.</p>
            <p xml:id="ta-l4d38q1-d1e163">Praeterea, juristae sic definiunt votum: <quote xml:id="ta-l4d38q1-Qd1e165">votum est alicujus boni cum
                deliberatione facta promissio</quote>. Sed non omne bonum est de rebus ad Deum
              pertinentibus; immo quaedam pertinent ad proximum. Ergo non debet in definitione voti
              poni, quod sit de rebus ad Deum pertinentibus.</p>
            <p xml:id="ta-l4d38q1-d1e169">Praeterea, ad votum requiritur animi deliberatio, ut patet per quamdam definitionem a
              magistris de voto datam, quae talis est: <quote xml:id="ta-l4d38q1-Qd1e171">votum est promissio melioris boni ex
                deliberatione firmata</quote>. Cum ergo in praedicta definitione quae in littera
              ponitur, non fiat mentio de deliberatione, videtur insufficiens.</p>

          </div>
          <div xml:id="ta-l4d38q1-Dd1e176">
            <head xml:id="ta-l4d38q1-Hd1e178">Quaestiuncula 2</head>
            <p xml:id="ta-l4d38q1-d1e181">Ulterius. Videtur quod votum non sit tantum de meliori bono. Quia illud quod est
              necessitatis, non reputatur bonum melius, sed commune bonum. Sed de eo quod est
              necessitatis, potest esse votum, sicut Jacob, Gen. 27, vovit quod esset sibi dominus
              in Deum. Ergo non oportet quod sit de meliori bono.</p>
            <p xml:id="ta-l4d38q1-d1e184">Praeterea, vota quaedam fiunt de rebus indifferentibus, sicut mulieres praecipue
              solent vovere quod non pectinent caput tali vel tali die. Sed indifferentia non
              includuntur in bonis melioribus. Ergo votum non est semper de bono meliori.</p>
            <p xml:id="ta-l4d38q1-d1e187">Praeterea, illud quod est illicitum, non est bonum, ne dum ut sit melius. Sed de
              illicito potest esse votum, sicut patet de Jephte, qui propter votum occidit filiam
              innocentem, qui, ut dicit Hieronymus, in catalogo sanctorum ponitur; quia placuit Deo
              animus voventis. Ergo votum non est semper de meliori bono.</p>
            <p xml:id="ta-l4d38q1-d1e190">Praeterea, meliora bona videntur illa esse de quibus est consilium. Sed de illis qui
              possunt vergere in periculum personae, non est consilium, quae tamen quidam vovent,
              sicut quod abstineant duobus vel tribus diebus a cibo, quod sine periculo personae
              sustinere non possunt. Ergo votum non est semper de meliori bono.</p>
            <p xml:id="ta-l4d38q1-d1e194">Sed contra est definitio voti prius posita, scilicet: <quote xml:id="ta-l4d38q1-Qd1e196">votum est promissio
                melioris boni ex deliberatione firmata</quote>.</p>

          </div>
          <div xml:id="ta-l4d38q1-Dd1e201">
            <head xml:id="ta-l4d38q1-Hd1e203">Quaestiuncula 3</head>
            <p xml:id="ta-l4d38q1-d1e206">Ulterius. Videtur quia etiam ille qui non est sui juris, possit aliquid vovere. Quia
              obligatio quae fit inferiori, non potest impedire servitium superiori domino
              impendendum. Sed per votum aliquis se obligat ad serviendum Deo. Ergo obligatio qua
              servus est obligatus domino suo, homini tamen, non potest eum a voto prohibere.</p>
            <p xml:id="ta-l4d38q1-d1e209">Praeterea, filius familias est in potestate patris. Sed potest vovere etiam
              contradicente patre; sicut quotidie fit, quod invitis parentibus juvenes in
              religionibus profitentur. Ergo ille qui non est sui juris, potest votum emittere.</p>
            <p xml:id="ta-l4d38q1-d1e212">Praeterea, nullus est magis in potestate alterius quam monachus qui obedientiam
              promisit. Sed monachus potest vovere, ut videtur, cum in quibusdam sit suae voluntatis
              arbiter; non enim in omnibus tenetur obedire praelato, ut Bernardus dicit, sed in his
              tantum quae ad religionem pertinent. Ergo et cetera.</p>
            <p xml:id="ta-l4d38q1-d1e215">Praeterea, uxor etiam est sub potestate viri, ut patet Genes. 3. Sed uxor in
              quibusdam potest vovere sine consensu viri. Ergo et cetera.</p>
            <p xml:id="ta-l4d38q1-d1e219">Sed contra est quod non licet sacrificium ex alieno, Deo offerre. Sed ille qui votum
              emittit, quodammodo sacrificium Deo offert. Ergo si sit in potestate alterius, non
              potest votum emittere.</p>
            <p xml:id="ta-l4d38q1-d1e222">Praeterea, votum, cum habeat spontaneam promissionem, libertatem requirit. Sed ille
              qui est in potestate alterius, non habet libertatem. Ergo non potest vovere.</p>
          </div>
          <div xml:id="ta-l4d38q1-Dd1e227">
            <head xml:id="ta-l4d38q1-Hd1e229">Quaestiuncula 1</head>
            <p xml:id="ta-l4d38q1-d1e232">Respondeo dicendum ad primam quaestionem, quod votum suo nomine obligationem quamdam
              exprimit ex voluntate factam; et quia voluntate non potest aliquis obligari nisi ei
              qui voluntatis est cognitor, quod solius Dei est; ideo ex consequenti importat
              obligationem Deo factam, et ex consequenti de his quae ad Deum spectant, cum personae
              obligatio alicui facta de his quae ad Deum non spectant, nulla sit. Obligatio autem
              homini exterius fit verbo exterius expresso; unde dicitur Prov. 6, 2:
                <quote xml:id="ta-l4d38q1-Qd1e234">illaqueatus es verbis oris tui</quote>. Et ideo ei qui cor intuetur, oportet
              quod fiat obligatio voluntaria interiori verbo; et ideo oportet quod fiat per actum
              illius potentiae cujus est verbum interius enuntiare, quod est rationis; et ideo ipse
              actus rationis, qui est promissio, est essentialiter votum. Quod enim promissio sit
              rationis actus, patet tum ex hoc quod est enuntiatio quaedam; tum ex hoc quod
              promittens rem promissam ad alterum ordinat. Omnis autem ordinatio, rationis est.
              Promissio autem exterius facta quandoque dicitur nuda, quando non habet aliquid
              additum quod obligationem confirmet; et tunc non habet plenam vim obligandi. Similiter
              etiam promissio interius facta Deo, ad hoc quod plenam vim obligandi habeat, oportet
              quod non sit nuda, sed habeat aliquid quo confirmetur; et haec quidem confirmatio per
              tria gradatim habet fieri. Primo per deliberationem simplicem; secundo per intentionem
              obligandi se ad certam poenam; tertio per hoc quod testimonium hominum adhibetur
              promissioni interiori; et sic de voto dantur plures definitiones secundum diversa
              eorum quae requiruntur ad votum in definitionibus illis comprehensa; et possent adhuc
              multo plures dari. Definitio tamen quam Magister ponit, videtur esse perfectissima;
              quia ponit et promissionem, quae est essentialiter votum; et tangit voluntatem in hoc
              quod dicitur, <quote xml:id="ta-l4d38q1-Qd1e237">spontaneae</quote>, quae est causa obligationis; et
              confirmationem ultimam promissionis, quae alias includit, in hoc quod dicit,
                <quote xml:id="ta-l4d38q1-Qd1e240">testificatio</quote>; et voti terminum, quia est actus ad alterum, in hoc
              quod dicit: <quote xml:id="ta-l4d38q1-Qd1e243">quae debet Deo fieri</quote>; et materiam, in hoc quod dicit, quod
                <quote xml:id="ta-l4d38q1-Qd1e246">est de his quae Dei sunt</quote>.</p>
            <p xml:id="ta-l4d38q1-d1e250">Ad primum ergo dicendum, quod velle aliquid non est vovere; et ideo propositum non
              est votum, sed enuntiatio illius propositi per modum promissionis; et quia enuntiatio
              interior conceptio cordis dicitur, ideo in illa definitione ponitur votum esse
              propositi conceptio. Si tamen simpliciter votum diceretur esse propositum, esset
              praedicatio per causam, quia propositum est principium voti; sicut etiam quandoque
              ipsum desiderium oratio vocatur, ut supra, dist. 15, dictum est.</p>
            <p xml:id="ta-l4d38q1-d1e253">Ad secundum dicendum, quod promissio quandoque fit ore et non corde; et talis quo ad
              Deum non est votum; et ideo oportuit addere <quote xml:id="ta-l4d38q1-Qd1e255">spontaneae</quote>. Et praeterea,
              quamvis homo non possit cogi sufficienter ad simpliciter promittendum, potest tamen
              cogi coactione quadam interpretativa ad exteriorem promissionem, sicut ad alia opera
              voluntatis exteriora; non autem ad promissionem interiorem, sicut nec ad fidem.
              Magister autem definit votum exterius prolatum, quod potest matrimonium impedire; sic
              enim intendit hic de voto; et hoc votum est testificatio interioris promissionis, non
              ipsa interior promissio.</p>
            <p xml:id="ta-l4d38q1-d1e259">Et per hoc patet solutio ad tertium.</p>
            <p xml:id="ta-l4d38q1-d1e263">Ad quartum dicendum, quod votum non fit sanctis, nisi secundum quod per suffragia
              sunt mediatores inter nos et Deum; sicut et oratio ad sanctos fit; et ideo omne votum
              principaliter ad Deum reducitur, sicut et oratio.</p>
            <p xml:id="ta-l4d38q1-d1e266">Ad quintum dicendum, quod illa definitio juristarum est intelligenda non de quolibet
              bono, sed de eo quod pertinet ad pietatis religionem; et hoc Dei est, sive fiat in
              proximo, sicut in proxima materia, sive in seipso, sive in Deo.</p>
            <p xml:id="ta-l4d38q1-d1e269">Ad sextum dicendum, quod in testificatione includitur deliberatio, ut dictum est.</p>

          </div>
          <div xml:id="ta-l4d38q1-Dd1e273">
            <head xml:id="ta-l4d38q1-Hd1e275">Quaestiuncula 2</head>
            <p xml:id="ta-l4d38q1-d1e278">Ad secundam quaestionem dicendum, quod, sicut ex jam dictis patet, votum non potest
              esse nisi de aliquo bono ad cultum Dei pertinente quocumque modo; et ideo omne malum
              obviat voto ex parte ejus cui fit obligatio; sed ex parte ejus ex quo talis obligatio
              procedit, scilicet voluntatis, omnis necessitas aliquo modo obviat voto. Est autem
              duplex necessitas. Una absoluta; et talis necessitas omnino excludit votum; sicut si
              aliquis voveret se non moriturum, vel ea quae omnino non sunt in potestate ejus,
              nullum esset votum. Alia est necessitas conditionata ex suppositione finis; et sic
              inest nobis necessitas faciendi illa sine quibus non possumus salutem consequi; sicut
              sunt praecepta ad quae alias tenemur; et talis necessitas non excludit omnino votum;
              invenitur enim quandoque, large accipiendo votum, esse de his quae sunt sub tali
              necessitate; sed excludit talis necessitas votum proprie dictum; et ideo si votum
              accipiatur secundum propriam sui rationem, est proprie de bonis illis ad quae non
              omnes tenentur, quae supererogationis sunt; et ideo dicuntur meliora bona, quia
              superadduntur illis bonis, sine quibus non est salus; et ideo votum proprie acceptum,
              dicitur esse de meliori bono.</p>
            <p xml:id="ta-l4d38q1-d1e281">Ad primum ergo dicendum, quod illa Jacob promissio magis fuit recognitio quaedam
              obligationis quam obligationis causa; et ideo non potest proprie, sed largo modo,
              votum dici. Vel dicendum, quod votum Jacob non fuit de eo quod erat necessitatis, sed
              de speciali modo cultus per altaris constructionem; et ideo fuit de meliori bono.</p>
            <p xml:id="ta-l4d38q1-d1e284">Ad secundum dicendum, quod talia vota mulierum sunt sortilegia magis quam vota; sunt
              enim reliquiae quaedam idolatriae, secundum quam observabantur dies et menses; et ideo
              pro non votis habenda sunt, et peccant talia voventes; quia, ut Hieronymus dicit, cum
              infidelibus etiam nec nomina habere debemus communia.</p>
            <p xml:id="ta-l4d38q1-d1e287">Ad tertium dicendum, quod votum si sit de eo quod est simpliciter malum, non est
              votum nisi aequivoce; et ideo nullo modo obligat. Si autem est de eo quod uno casu
              contingente potest esse bonum et alio malum, si sit in omnem eventum, est indiscretum;
              si autem sit in bonum eventum per intentionem voventis, est discretum, et in malo
              eventu non obligat. Votum igitur Jephte fuit de eo quod in aliquo eventu poterat esse
              bonum, scilicet si obviaret animal immolatitium; et in aliquo eventu non bonum,
              scilicet si obviaret animal non immolatitium; et quia vovit in omnem eventum, votum
              indiscretum fuit. Ergo in voto ejus, quantum ad emissionem voti, est aliquid
              laudabile, scilicet devotio, et fides qua sperabat a Deo victoriam; et sic dicitur
              esse motus a spiritu sancto; sed determinatio voti est indiscreta; quantum autem ad
              executionem, ipsum factum est crudele, sed figura est ibi laudabilis. Et ideo quamvis
              votum fuerit aliquo modo laudabile, ipse tamen non excusatur a peccato, quia fuit in
              vovendo stultus, et in reddendo impius, ut Hieronymus dicit. Ponitur tamen in catalogo
              sanctorum propter victoriam quam a Deo obtinuit, sicut et alii sancti.</p>
            <p xml:id="ta-l4d38q1-d1e291">Ad quartum dicendum, quod in periculum personae vergens votum non est servandum, quia
              nullus potest aliquid vovere in periculum personae suae; et ideo tutum est quod in
              talibus quaeratur dispensatio superioris; si tamen eam non daret, et periculum
              immineret, posset secure frangere votum. Posset autem periculum imminere vel ex
              infirmitate vel ex paupertate, ut si non habeat aliud ad comedendum quam illud a quo
              vovit abstinere.</p>

          </div>
          <div xml:id="ta-l4d38q1-Dd1e295">
            <head xml:id="ta-l4d38q1-Hd1e297">Quaestiuncula 3</head>
            <p xml:id="ta-l4d38q1-d1e300">Ad tertiam quaestionem dicendum, quod ex jam dictis patet quod votum non potest
              emitti ab aliquo nisi de his quae subjacent voluntati ejus; et ideo ille qui est sub
              potestate alterius constitutus, quantum ad ea in quibus ei subjacet, vovere non
              potest, quia talia non subjacent ejus voluntati. Similiter etiam illi qui non habent
              usum liberi arbitrii, sicut aliqui qui non sunt sanae mentis, vovere non possunt, nec
              etiam pueri ante annos pubertatis.</p>
            <p xml:id="ta-l4d38q1-d1e303">Ad primum ergo dicendum, quod in hoc ipso quod servit homo domino suo carnali, servit
              spirituali; unde apostolus propter conscientiam eis esse serviendum docet; et quia hoc
              est necessitatis, non potest per id quod non est necessitatis, impediri; sicut nec
              illud quod cadit sub praecepto, potest per id quod cadit sub consilio, tolli.</p>
            <p xml:id="ta-l4d38q1-d1e306">Ad secundum dicendum, quod ex quo homo venit ad annos pubertatis, non est sub
              potestate alterius, si sit liberae conditionis, quantum ad ea quae ad personam suam
              spectant; et ideo sicut talis invitis parentibus potest matrimonium contrahere, ita
              invitis eis potest religionem profiteri; sed quantum ad res domesticas non potest
              aliquid vovere sine consensu patris.</p>
            <p xml:id="ta-l4d38q1-d1e309">Ad tertium dicendum, quod quamvis religiosus non teneatur ad obediendum in omnibus
              quae ei possent imperari, tamen tenetur ad obediendum quantum ad omne tempus de his
              quae sibi imperari possunt, sicut et servus non est exemptus aliquo tempore a servitio
              domini sui; et ideo nullum tempus est eis vacans, quo possint quodlibet facere. Et
              quia omne votum est aliquo tempore complendum, ideo sicut nec servus ita nec
              religiosus aliquod votum emittere potest sine consensu sui superioris.</p>
            <p xml:id="ta-l4d38q1-d1e313">Ad quartum dicendum, quod in his in quibus uxor viro tenetur, et e converso, neuter
              potest vovere sine mutuo consensu, sicut patet de voto continentiae. Sed quia in
              dispensatione domus et regimine vitae mulier est subjecta viro; et non e converso;
              ideo vir potest in talibus vovere sine consensu uxoris, sed non e converso.</p>
          </div>
        </div>
        <div xml:id="ta-l4d38q1-Dd1e318" type="articulus">
          <head xml:id="ta-l4d38q1-Hd1e320">Articulus 2</head>

          <head xml:id="ta-l4d38q1-Hd1e323" type="question-title">Utrum votum convenienter dividatur in commune et
            singulare</head>

          <div xml:id="ta-l4d38q1-Dd1e326">
            <head xml:id="ta-l4d38q1-Hd1e328">Quaestiuncula 1</head>
            <p xml:id="ta-l4d38q1-d1e331">Ad secundum sic proceditur. Videtur quod votum inconvenienter dividatur in commune et
              singulare. Quia divisum debet secundum eamdem rationem praedicari de dividentibus. Sed
              votum non eadem ratione praedicatur de voto communi et singulari; quia singulare
              proprie est votum, non autem commune, ut ex dictis patet. Ergo est incompetens
              divisio.</p>
            <p xml:id="ta-l4d38q1-d1e334">Praeterea, singulare non dividitur contra commune, sed magis proprie contra
              universale. Ergo et votum deberet hic dividi in singulare et universale.</p>
            <p xml:id="ta-l4d38q1-d1e337">Praeterea, omne votum sui transgressione inducit speciale peccatum. Sed votum commune
              sui transgressione non inducit speciale peccatum; quia sic homo post Baptismum
              quolibet peccato peccaret dupliciter. Ergo non est votum aliquod commune.</p>
            <p xml:id="ta-l4d38q1-d1e340">Praeterea, ille qui non habet usum liberi arbitrii, non potest votum emittere. Sed
              Baptismum suscipit aliquis non habens usum liberi arbitrii. Ergo in Baptismo non fit
              aliquod votum quod commune dici debeat.</p>

          </div>
          <div xml:id="ta-l4d38q1-Dd1e344">
            <head xml:id="ta-l4d38q1-Hd1e346">Quaestiuncula 2</head>
            <p xml:id="ta-l4d38q1-d1e349">Ulterius. Videtur quod votum non convenienter dividatur in privatum et solemne. Est
              enim aliquod votum publicum quod non est solemne nec privatum. Ergo non est sufficiens
              praedicta divisio.</p>
            <p xml:id="ta-l4d38q1-d1e352">Praeterea, divisio debet esse per ea quae sunt essentialia rei. Sed privatum et
              solemne non dividunt votum per aliquod quod sit ei essentiale; quia votum
              essentialiter est quaedam obligatio Deo facta; quantum autem ad Deum non differt
              obligatio utrum fiat in secreto, vel coram pluribus. Ergo praedicta divisio est
              incompetens.</p>
            <p xml:id="ta-l4d38q1-d1e355">Praeterea, quando aliquod communi divisione per se dividitur, oportet quod divisa
              specie differant. Sed votum privatum et solemne non differunt specie; quia sic non
              posset aliquod votum privatum solemnizari, cum species non transeant in invicem. Ergo
              praedicta divisio est incompetenter data de voto.</p>
            <p xml:id="ta-l4d38q1-d1e358">Praeterea, sicut votum habet quaedam quae pertinent ad solemnitatem, ita matrimonium,
              et alia sacramenta. Sed in matrimonio non distinguitur simplex matrimonium a solemni.
              Ergo nec in voto talis distinctio esse debet.</p>

          </div>
          <div xml:id="ta-l4d38q1-Dd1e362">
            <head xml:id="ta-l4d38q1-Hd1e364">Quaestiuncula 3</head>
            <p xml:id="ta-l4d38q1-d1e367">Ulterius. Videtur quod votum non solemnizetur per professionem ad certam regulam, et
              per ordinis sacri susceptionem, ut quidam dicunt. Solemnitas enim ponitur differentia
              voti communiter dicti. Sed quaedam vota sunt quae non habentur sub aliqua certa
              regula, neque sunt ordini sacro annexa, sicut votum peregrinationis. Ergo illa duo non
              sufficiunt ad solemnitatem voti faciendam.</p>
            <p xml:id="ta-l4d38q1-d1e370">Praeterea, dicitur etiam a quibusdam, quod votum solemnizatur per susceptionem
              habitus religionis. Sed quandoque suscipitur habitus religionis sine professione vel
              ordinis susceptione. Ergo et cetera.</p>
            <p xml:id="ta-l4d38q1-d1e373">Praeterea, ante constitutionem certarum regularum potuit votum solemnizari etiam sine
              ordinis susceptione. Sed nunc non minus possunt se homines obligare Deo quam prius.
              Ergo et nunc solemnitas voti potest esse sine professione certae regulae.</p>
            <p xml:id="ta-l4d38q1-d1e376">Praeterea, professio certae regulae potest fieri in privato. Sed votum solemne hic
              contra privatum dividitur. Ergo professio certae regulae non est sufficiens ad votum
              solemnizandum.</p>
            <p xml:id="ta-l4d38q1-d1e380">Sed contra, effectus voti solemnis proprius est dirimere matrimonium contractum. Sed
              solum votum quod est annexum ordini, et quod est ad certam regulam, dirimit
              matrimonium contractum. Ergo solum his modis votum solemnizatur.</p>
          </div>
          <div xml:id="ta-l4d38q1-Dd1e385">
            <head xml:id="ta-l4d38q1-Hd1e387">Quaestiuncula 1</head>
            <p xml:id="ta-l4d38q1-d1e390">Respondeo dicendum ad primam quaestionem, quod divisio illa qua votum dividitur in
              singulare et commune, est divisio analogi quod praedicatur per prius et posterius de
              suis dividentibus, sicut ens de substantia et accidente. Cum enim votum sit obligatio
              ex voluntate facta, necessitas autem voluntarium excludat; illud votum quod nihil
              habet necessitatis, dicitur per prius votum, quasi habens complete rationem voti; et
              hoc est votum singulare, quod est de illis ad quae non tenemur. Illud autem votum quod
              habet aliquid necessitatis, habet incomplete rationem voti, et ideo dicitur per
              posterius, votum; et hoc est votum commune, quod est de his ad quae omnes tenentur,
              quorum est necessitas conditionata, non absoluta, ut ex dictis patet.</p>
            <p xml:id="ta-l4d38q1-d1e393">Ad primum ergo dicendum, quod ratio illa procedit de divisione univoci; et talis non
              est hic.</p>
            <p xml:id="ta-l4d38q1-d1e396">Ad secundum dicendum, quod votum commune est quidam singularis actus, et a singulari
              persona emissum; unde non posset convenienter dici universale; sed dicitur commune
              ratione horum de quibus est, ad quae omnes tenentur.</p>
            <p xml:id="ta-l4d38q1-d1e399">Ad tertium dicendum, quod transgressio voti communis non facit speciale peccatum, sed
              addit peccato specialem deformitatem: magis enim peccat baptizatus eodem genere
              peccati quam non baptizatus, ut patet Hebr. 10, 29: <quote xml:id="ta-l4d38q1-Qd1e401" source="http://scta.info/resource/hebr10_29">quanto putatis deteriora
                mereri supplicia qui filium Dei conculcaverit, et sanguinem testamenti pollutum
                duxerit?</quote> Et ideo non frustra emittitur, cum aliquam obligationem addat,
              sicut lex scripta addit aliquam obligationem supra legem naturae; et ita non facit
              aliud peccatum, sed novam deformitatem addit.</p>
            <p xml:id="ta-l4d38q1-d1e406">Ad quartum dicendum, quod ratio illa procedit de votis quae sunt de his ad quae non
              omnes tenentur. Sed ex hoc quod vice pueri patrinus votum commune emittit, nihil puero
              deperit, quia ad idem alias esset obligatus: nec obstat quod sit major obligatio, quia
              huic praeponderat magnitudo beneficii quae impenditur. Non enim injuriam facit puero
              qui pro eo beneficium accipit ab aliquo, cui postea puer ad annos discretionis
              veniens, ad servitium vel gratiarum actionem teneatur.</p>

          </div>
          <div xml:id="ta-l4d38q1-Dd1e410">
            <head xml:id="ta-l4d38q1-Hd1e412">Quaestiuncula 2</head>
            <p xml:id="ta-l4d38q1-d1e415">Ad secundam quaestionem dicendum, quod divisio voti in privatum et solemne, est
              divisio totius potestativi in partes suas, cujus perfecta virtus est in una suarum
              partium; in aliis autem quaedam ipsius participatio, sicut anima dividitur in
              rationalem, sensibilem, et vegetabilem. Virtus autem voti est obligatio: quae quidem
              virtus complete est in voto solemni, cujus obligatio nullo casu irritari potest; sed
              est incomplete in voto privato, cujus obligatio aliquo casu irritatur, ut dicetur.</p>
            <p xml:id="ta-l4d38q1-d1e418">Ad primum ergo dicendum, quod votum potest dici publicum dupliciter. Uno modo per se,
              quia habet aliquid annexum, unde in publicum venire debeat; sicut cum quis recipit
              ordinem sacrum, per quem minister Ecclesiae constituitur ad publice Deo serviendum.
              Alio modo per accidens; sicut quando in notitiam plurimorum venit. Et quia rei
              judicium non variatur per id quod est per accidens, sed secundum id quod est per se;
              ideo votum publicum secundo modo in idem computatur quod privatum; sed publicum primo
              modo distinguitur a privato; et hoc est solemne.</p>
            <p xml:id="ta-l4d38q1-d1e421">Ad secundum dicendum, quod dicta divisio datur per ea quae sunt essentialia voto.
              Illud enim ex quo votum habet vim obligandi, est sibi essentiale. Unde non est verum
              quod aequaliter obligent omnibus modis, nec quo ad Deum, nec quo ad homines; sed
              aliquo modo aequaliter obligant, ut dicetur.</p>
            <p xml:id="ta-l4d38q1-d1e424">Ad tertium dicendum, quod naturalis est ordo quo fit progressus de imperfecto ad
              perfectum; unde et in totis potestativis fit progressus ab una parte in aliam; sicut
              embryo prius habet animam vegetabilem aliquo modo quam sensibilem, et sensibilem quam
              rationalem; et similiter etiam non est inconveniens quod idem votum primo sit
              privatum, et postea publicum.</p>
            <p xml:id="ta-l4d38q1-d1e428">Ad quartum dicendum, quod matrimonium et alia sacramenta habent plenum effectum suum
              praetermissis his quae ad solemnitatem sacramenti pertinent, propter hoc quod habent
              efficaciam ex virtute divina, et non ex institutione humana; sed votum quod obligat
              per id quod ab homine est, non habet perfectam vim obligandi nisi debita solemnitate
              adhibita; et ideo votum distinguitur per solemne et non solemne; non autem matrimonium
              vel aliquod aliud sacramentum.</p>

          </div>
          <div xml:id="ta-l4d38q1-Dd1e432">
            <head xml:id="ta-l4d38q1-Hd1e434">Quaestiuncula 3</head>
            <p xml:id="ta-l4d38q1-d1e437">Ad tertiam quaestionem dicendum, quod votum, ut dictum est, dicitur solemne ex hoc
              quod habet completam vim obligandi. Ea enim ad solemnitatem rei pertinere dicuntur
              quae ei completum esse tribuunt. Votum autem, cum essentialiter sit promissio,
              complementum suae virtutis accipit sicut et promissio; cujus quidem obligatio tunc
              completur quando aliquis hoc quod promittit, in praesenti dat, quodammodo ponens eum
              cui fit promissio, in corporali possessione alicujus rei, unde habere possit quod
              promittit; sicut si aliquis fructus agri promitteret, et promittendo agrum daret; et
              similiter si servitium aliquod promitteret, et se in servum daret. Et ideo tunc votum
              solemnizari dicitur quando aliquis praesentialiter se dat Deo divinis se servitiis
              mancipando: quod quidem fit per ordinis sacri susceptionem, et per professionem certae
              regulae debito modo factae; scilicet in manum ejus qui debet recipere; et aliis
              circumstantiis servatis quae secundum jura determinantur: alias non esset votum
              solemne, quantumcumque quis profiteretur: quia ex tali professione non fieret sub
              potestate eorum qui religioni praesunt.</p>
            <p xml:id="ta-l4d38q1-d1e440">Ad primum ergo dicendum, quod cum solemnitas voti sit ex hoc quod res ipsa datur,
              unde promissio impleatur, quando aliquid temporaliter solvendum promittitur, non
              potest solemne votum esse, sicut est votum peregrinationis, vel aliud hujusmodi. Nec
              obstat quod solemnitas differentia voti communiter sumpti ponitur: quia etiam anima
              rationalis, in qua est perfecte ratio vitae, non est in omnibus viventibus, quamvis
              rationale ponatur differentia animalis simpliciter.</p>
            <p xml:id="ta-l4d38q1-d1e443">Ad secundum dicendum, quod habitus religionis est duplex: quidam qui non professis
              dari solet; alius qui datur professis; et si in quibusdam religionibus utrisque idem
              habitus detur, tamen in professione consuevit habitus benedici; et habitus sic
              benedictus quasi alius computatur. Primus ergo habitus non sufficit ad solemnizandum
              votum, etiam prius emissum; sed secundi habitus susceptio solemnizat votum, quia est
              quaedam praesumpta professio; contra quam praesumptionem etiam non admittitur
              probatio, si serventur debitae circumstantiae; sicut quod detur habitus ab eo qui dare
              possit, et coram fratrum multitudine. Si enim aliquis in domo sua talem habitum
              suscepisset, non propter hoc praesumeretur votum solemnizasse; et ideo habitus
              susceptio non debet poni alia causa solemnitatis, quia non solemnizat votum nisi
              inquantum est professio quaedam praesumpta.</p>
            <p xml:id="ta-l4d38q1-d1e446">Ad tertium dicendum, quod antequam essent istae regulae quae modo sunt, erat aliquis
              modus vivendi ab Ecclesia approbatus, quo aliqui ad ea quae supererogationis sunt, se
              obligabant; et tunc certi temporis obligatio ad alium modum vivendi idem faciebat quod
              nunc obligatio ad certam regulam.</p>
            <p xml:id="ta-l4d38q1-d1e450">Ad quartum dicendum, quod votum hoc non dicitur privatum quod ad notitiam paucorum
              venit; sed quia non habet unde oporteat ad notitiam deduci. Ille autem qui
              professionem in occulto facit, ut si in domo sua faciat in manu ejus qui eam recipere
              possit, facit votum quod habet unde in publicum deduci debeat; quia oportet eum
              saecularem vitam dimittere, et in claustro cum aliis sui ordinis conversari.</p>
          </div>
        </div>
        <div xml:id="ta-l4d38q1-Dd1e455" type="articulus">
          <head xml:id="ta-l4d38q1-Hd1e457">Articulus 3</head>

          <head xml:id="ta-l4d38q1-Hd1e460" type="question-title">Utrum votum obliget, ut semper necesse sit illud
            observari</head>

          <div xml:id="ta-l4d38q1-Dd1e463">
            <head xml:id="ta-l4d38q1-Hd1e465">Quaestiuncula 1</head>
            <p xml:id="ta-l4d38q1-d1e468">Ad tertium sic proceditur. Videtur quod votum non obliget, ut semper necesse sit
              illud observari. Nullus enim obligari potest ad impossibile. Sed aliquando impossibile
              est votum observari, sicut patet in illa quae vovit virginitatem et corrumpitur. Ergo
              non est necessitatis votum servare.</p>
            <p xml:id="ta-l4d38q1-d1e471">Praeterea, effectus non potest esse firmior sua causa. Sed causa dans firmitatem suo
              voto est deliberatio, ut ex definitione prius posita, art. 1, quaest. 1, patet. Cum
              ergo deliberatio humana non habeat necessariam firmitatem, quia cogitationes hominum
              sunt timidae, et incertae providentiae nostrae, ut dicitur Sapient. 9; videtur quod
              votum non obliget de necessitate ad observandum.</p>
            <p xml:id="ta-l4d38q1-d1e474">Praeterea, juramentum strictius obligat quam votum: quia veritas divina, ex qua
              juramentum obligat, est efficacior quam deliberatio humana, ex qua obligat votum. Sed
              juramentum non obligat ad hoc quod observetur de necessitate; quia quandoque potest
              sine peccato frangi, sicut quando vergit in deteriorem exitum. Ergo nec votum obligat
              ad hoc quod semper necesse sit observari.</p>
            <p xml:id="ta-l4d38q1-d1e477">Praeterea, votum quandoque fit sub conditione, sicut vovit Jacob Genes. 28, 20:
                <quote xml:id="ta-l4d38q1-Qd1e479" source="http://scta.info/resource/gen28_20">si Deus meus mecum fuerit (...) erit mihi dominus in Deum</quote>. Sed tale
              votum non obligat conditione non extante. Ergo non omne votum de necessitate
              obligat.</p>
            <p xml:id="ta-l4d38q1-d1e484">Praeterea, ille qui moratur in religione ultra tempus probationis determinatum, etsi
              ore non profiteatur, votum interpretatum fecisse dicitur. Sed hoc votum, ut videtur,
              non necesse est eum observare, quia nihil ipse promisit: nec videtur teneri semper ad
              ea quae votum professionis continet; cum quandoque tempore probationis non videntur
              statuta regulae observari, et ipse non intendit intrare monasterium, nisi ut viveret
              sicut alii vivunt. Ergo videtur quod non omne votum obliget, ut necessario
              servetur.</p>
            <p xml:id="ta-l4d38q1-d1e487">Praeterea, nullus obligatur ad id quod dependet ex arbitrio alieno, sicut cum quis
              vovet intrare aliquod claustrum religionis; est enim in potestate illorum eum recipere
              vel non. Ergo si ipsi nolint, non videtur quod obligetur ad votum solvendum.</p>
            <p xml:id="ta-l4d38q1-d1e490">Praeterea, quicumque tenetur ad aliquid sine temporis determinatione, tenetur ad
              statim. Si ergo votum obligaret, qui facit votum et non determinat tempus, teneretur
              ad statim solvendum; quod non videtur verum.</p>
            <p xml:id="ta-l4d38q1-d1e493">Sed contra est quod dicitur Deuter. 23, 21: <quote xml:id="ta-l4d38q1-Qd1e495">cum votum voveris domino Deo tuo,
                non tardabis reddere</quote>.</p>
            <p xml:id="ta-l4d38q1-d1e499">Praeterea, Augustinus dicit, quod vovere est voluntatis, sed reddere
              necessitatis.</p>

          </div>
          <div xml:id="ta-l4d38q1-Dd1e503">
            <head xml:id="ta-l4d38q1-Hd1e505">Quaestiuncula 2</head>
            <p xml:id="ta-l4d38q1-d1e508">Ulterius. Videtur quod per obligationem voti simplicis matrimonium contractum dirimi
              debeat. Fortius enim vinculum praejudicat debiliori. Sed vinculum voti est fortius
              quam vinculum matrimonii; quia hoc fit homini, illud Deo. Ergo vinculum voti
              praejudicat vinculo matrimonii.</p>
            <p xml:id="ta-l4d38q1-d1e511">Praeterea, praeceptum Dei non est minus quam praeceptum Ecclesiae. Sed praeceptum
              Ecclesiae adeo obligat, quod si contra ipsum matrimonium contrahatur, dirimitur; sicut
              patet de illis qui contrahunt in aliquo gradu consanguinitatis ab Ecclesia prohibito.
              Ergo, cum servare votum sit praeceptum divinum, videtur quod cum quis contra votum
              divinum matrimonium contrahit, ex hoc matrimonium sit dirimendum.</p>
            <p xml:id="ta-l4d38q1-d1e514">Praeterea, in matrimonio potest homo uti carnali copula sine peccato. Sed ille qui
              facit votum simplex, nunquam potest carnaliter commisceri uxori sine peccato. Ergo
              votum simplex matrimonium dirimit. Probatio mediae. Constat quod ille qui post simplex
              votum continentiae matrimonium contrahit, mortaliter peccat; quia, secundum
              Hieronymum, virginitatem voventibus non solum nubere, sed velle nubere, damnabile est.
              Sed contractus matrimonii non est contra votum continentiae nisi ratione carnalis
              copulae. Ergo quando primo carnaliter commiscetur uxori, mortaliter peccat; et eadem
              ratione omnibus aliis vicibus; quia peccatum primo commissum non potest excusare a
              peccato sequenti.</p>
            <p xml:id="ta-l4d38q1-d1e517">Praeterea, vir et mulier in matrimonio debent esse pares, praecipue quantum ad
              carnalem copulam. Sed ille qui votum simplex continentiae facit, nunquam potest petere
              sine peccato debitum; quia hoc est expresse contra voluntatem continentiae, ad quam ex
              voto tenetur. Ergo nec reddere potest sine peccato.</p>
            <p xml:id="ta-l4d38q1-d1e521">Sed contra est quod Clemens Papa dicit, quod votum simplex impedit contrahendum
              matrimonium, sed non dirimit contractum.</p>

          </div>
          <div xml:id="ta-l4d38q1-Dd1e525">
            <head xml:id="ta-l4d38q1-Hd1e527">Quaestiuncula 3</head>
            <p xml:id="ta-l4d38q1-d1e530">Ulterius. Videtur quod nec etiam votum solemne dirimat matrimonium contractum. Quia,
              sicut decretalis dicit, apud Deum non minus obligat votum simplex quam votum solemne.
              Sed matrimonium acceptatione divina stat vel dirimitur. Ergo cum votum simplex non
              dirimat matrimonium, nec votum solemne dirimere poterit.</p>
            <p xml:id="ta-l4d38q1-d1e533">Praeterea, votum solemne non addit ita validum robur supra votum simplex sicut
              juramentum. Sed votum simplex, etiam juramento superveniente, non dirimit matrimonium
              contractum. Ergo nec votum solemne.</p>
            <p xml:id="ta-l4d38q1-d1e536">Praeterea, votum solemne nihil habet quod non possit votum simplex habere; quia votum
              simplex posset habere scandalum, cum possit esse in publico, sicut et solemne.
              Similiter Ecclesia posset et deberet statuere quod votum simplex dirimat matrimonium
              contractum ut multa peccata vitarentur. Ergo qua ratione votum simplex non dirimit
              matrimonium, nec solemne votum dirimere debet.</p>
            <p xml:id="ta-l4d38q1-d1e539">Sed contra est, quod ille qui facit votum solemne, contrahit matrimonium spirituale
              cum Deo, quod est multo dignius quam materiale matrimonium. Sed matrimonium materiale
              prius contractum dirimit matrimonium post contractum. Ergo et votum solemne.</p>
            <p xml:id="ta-l4d38q1-d1e543">Praeterea, hoc etiam probari potest per multas auctoritates quae in littera
              ponuntur.</p>
          </div>
          <div xml:id="ta-l4d38q1-Dd1e548">
            <head xml:id="ta-l4d38q1-Hd1e550">Quaestiuncula 1</head>
            <p xml:id="ta-l4d38q1-d1e553">Respondeo dicendum ad primam quaestionem, quod votum, ut ex dictis patet, est quidam
              promissionis contractus inter Deum et hominem. Unde cum contractus bonae fidei inter
              homines factus obliget ad necessariam observationem, multo fortius votum quo homo Deo
              aliquid promittit, in his dumtaxat ad quae votum se extendit; in illis autem ad quae
              votum non se extendit, obligatio voti non habet locum: et ideo qui votum rite factum
              praetermittit, mortaliter peccat, quia fidem quam cum Deo iniit, frangit.</p>
            <p xml:id="ta-l4d38q1-d1e556">Ad primum ergo dicendum, quod illud quod votum fiendum impediret si praesens esset,
              etiam voto facto obligationem aufert; unde cum de impossibili non possit esse votum,
              ut dictum est; si aliquid fiat impossibile post voti emissionem, quod prius erat
              possibile, obligatio voti quantum ad illud tollitur; ut si quis dives voverit
              aedificare Ecclesiam, quod postmodum perficere non possit paupertate superveniente,
              non obligatur ex voto ad implendum. Sed tamen in hoc distinguendum est dupliciter. Uno
              modo, quia vel omnino factus est impotens; et tunc non tenetur simpliciter ad hoc quod
              vovit; vel est factus impotens ad totum perficiendum, quamvis non ad partem; et tunc
              ad illud quod potest, remanet obligatus. Alio modo distinguendum est, utrum ex sua
              culpa impotentiam incurrerit; quia tunc oportet recompensare per poenitentiam; vel non
              ex culpa sua, et tunc non tenetur ad aliquam recompensationem. Illa ergo quae
              virginitatem vovit, si corrupta est, quamvis non possit virginitatem reddere, tamen
              potest reddere continentiam; et ad hoc remanet obligata, et ulterius ad poenitentiae
              lamentum, per quod virginitatem amissam Deo recompensat: quod quidem etsi non sit
              aequivalens simpliciter, est tamen aequivalens quantum ad reputationem Dei, qui non
              exigit ab homine ultra posse.</p>
            <p xml:id="ta-l4d38q1-d1e559">Ad secundum dicendum, quod quamvis deliberatio sit causa variabilis, tamen rectitudo
              legis naturalis, quae dictat quod promittitur Deo esse servandum, est invariabilis; et
              hoc dat necessariam obligationem voto.</p>
            <p xml:id="ta-l4d38q1-d1e562">Ad tertium dicendum, quod sicut juramentum quod vergit in deteriorem exitum, non est
              servandum, ita nec votum. Unde Isidorus dicit: <quote xml:id="ta-l4d38q1-Qd1e564">in turpi voto muta
                decretum</quote>; quia votum non extendit se ad illicita, vel minus bona, ut dictum
              est. Nec differt utrum tunc fuerit illicitum quando votum emissum est, vel postmodum
              illicitum fiat.</p>
            <p xml:id="ta-l4d38q1-d1e569">Ad quartum dicendum, quod illud quod sub conditione vovetur, non vovetur simpliciter;
              et ideo non obligat nisi illa conditione extante.</p>
            <p xml:id="ta-l4d38q1-d1e572">Ad quintum dicendum, quod votum interpretatum obligat sicut et votum oretenus
              emissum: unde si aliquis post tempus probationis in monasterio remanserit, obligatur
              ex voto interpretativo; nisi forte propter aliquam causam fuerit sibi annus
              protelatus, vel consueverit aliis protelari; quia tunc non facit votum interpretatum
              ultra annum stans; et talis qui interpretatum votum fecit, ad tria vota religionis
              principalia in omni casu tenetur; sed ad alias observantias, quarum transgressio ex
              dissimulatione praelatorum inducitur, qui dum videntes non corrigunt, indulgere
              videntur, non videtur obligari, et praecipue si sit simplex, qui talia discernere
              sufficienter nesciat.</p>
            <p xml:id="ta-l4d38q1-d1e575">Ad sextum dicendum, quod obligatio voti ex propria voluntate causatur; unde si in
              vovendo prius cogitavit de religionem intrando, et postea elegit talem religionem vel
              talem locum, obligatur simpliciter ad religionem; unde si non potest in illa quam
              elegit, recipi, debet aliam quaerere. Si autem primo et principaliter cogitavit de
              tali religione vel tali loco, in voto suo intelligitur haec conditio, si illi volunt
              eum recipere; alias esset indiscretum votum; unde conditione non extante non
              obligatur. Si autem dubitet quomodo se in vovendo habuerit, debet tutiorem viam
              eligere, ne se discrimini committat.</p>
            <p xml:id="ta-l4d38q1-d1e578">Ad septimum dicendum, quod si quando quis vovit, puta se intraturum religionem,
              intendebat se ad statim obligare, vel ad arbitrium alienum, non potest ulterius
              differre etiam propter debita solvenda; sed ille qui eum recipit, tenetur ea
              persolvere. Si autem in vovendo de debitis cogitabat, probabiliter praesumi potest
              quod non intendebat se obligare antequam de rebus suis disposuisset. Quando autem
              timet rationabiliter perpetuum impedimentum, tenetur ulterius non differre.</p>

          </div>
          <div xml:id="ta-l4d38q1-Dd1e582">
            <head xml:id="ta-l4d38q1-Hd1e584">Quaestiuncula 2</head>
            <p xml:id="ta-l4d38q1-d1e587">Ad secundam quaestionem dicendum, quod per hoc res aliqua desinit esse in potestate
              alicujus per quod transit in dominium alterius; promissio autem alicujus rei non
              transfert eam in dominium ejus cui promittitur; et ideo non ex hoc ipso quod aliquis
              rem promittit aliquam, desinit res illa esse in potestate sua. Cum ergo in voto
              simplici non sit nisi simplex promissio proprii corporis ad continentiam Deo servandam
              facta, post votum simplex adhuc remanet homo dominus corporis sui; et ideo potest
              ipsum dare alteri, scilicet uxori, in qua datione matrimonii sacramentum consistit,
              quod indissolubile est; et propter hoc, votum simplex quamvis impediat contrahendum,
              quia peccat matrimonium contrahens post votum simplex continentiae, tamen quia verus
              contractus est, non potest matrimonium per hoc dirimi.</p>
            <p xml:id="ta-l4d38q1-d1e590">Ad primum ergo dicendum, quod votum est fortius vinculum quam matrimonium quantum ad
              illud cui fit et ad quod ligat, quia per matrimonium ligatur homo uxori ad redditionem
              debiti, sed per votum Deo ad continentiam. Tamen quantum ad modum ligandi matrimonium
              est fortius vinculum quam votum simplex; quia per matrimonium traditur actualiter vir
              in potestatem uxoris, non autem per votum simplex, ut dictum est; potior autem semper
              est conditio possidentis. Sed quantum ad hoc simili modo obligat votum simplex sicut
              sponsalia; unde propter votum simplex sunt sponsalia dirimenda.</p>
            <p xml:id="ta-l4d38q1-d1e593">Ad secundum dicendum, quod praeceptum prohibens matrimonium inter consanguineos, non
              habet, inquantum est praeceptum Dei vel Ecclesiae, quod dirimat matrimonium
              contractum, sed inquantum facit quod consanguinei corpus non possit transire in
              potestatem consanguinei. Hoc autem non facit praeceptum prohibens matrimonium post
              votum simplex, ut ex dictis patet; et ideo ratio non sequitur; ponitur enim pro causa
              quod non est causa.</p>
            <p xml:id="ta-l4d38q1-d1e596">Ad tertium dicendum, quod ille qui contrahit matrimonium per verba de praesenti post
              votum simplex, non potest cognoscere uxorem carnaliter sine peccato mortali; quia
              adhuc restat sibi facultas implendi continentiae votum ante matrimonium consummatum,
              ut ex dictis patet, supra, dist. 27, qu. 2, art. 3, quaestiunc. 2. Sed postquam jam
              matrimonium consummatum est, est sibi factum illicitum non reddere debitum uxori
              exigenti, tamen ex culpa sua; et ideo ad hoc obligatio voti non se extendit, ut ex
              dictis patet; tamen debet lamentum poenitentiae recompensare pro continentia non
              servata.</p>
            <p xml:id="ta-l4d38q1-d1e600">Ad quartum dicendum, quod quantum ad ea quibus non est factus impotens votum
              continentiae servare, adhuc post contractum matrimonium obligatur ad servandum;
              propter quod mortua uxore tenetur totaliter continere; et quia ex matrimonii vinculo
              non obligatur ad debitum petendum, ideo non potest petere debitum sine peccato,
              quamvis possit sine peccato reddere debitum exigenti, postquam obligatus est ad hoc
              per carnalem copulam praecedentem. Hoc autem intelligendum est, sive mulier petat
              expresse sive interpretative, ut quando mulier verecunda est, et vir sentit ejus
              voluntatem de redditione debiti; tunc enim sine peccato reddere potest; et praecipue
              si ei timet de periculo castitatis. Nec obstat quod non sunt pares in matrimonii actu:
              quia quilibet potest hoc quod suum est abrenuntiare. Quidam tamen dicunt, quod potest
              et petere et reddere, ne nimis onerosum reddatur matrimonium uxori semper exigenti.
              Sed si recte inspiciatur, hoc est exigere interpretative.</p>

          </div>
          <div xml:id="ta-l4d38q1-Dd1e604">
            <head xml:id="ta-l4d38q1-Hd1e606">Quaestiuncula 3</head>
            <p xml:id="ta-l4d38q1-d1e609">Ad tertiam quaestionem dicendum, quod omnes dicunt, quod votum solemne sicut impedit
              matrimonium contrahendum, ita dirimit matrimonium contractum. Quidam autem assignant
              pro causa scandalum. Sed hoc nihil est; quia etiam votum simplex quandoque scandalum
              habet, cum sit quodammodo publicum quandoque; et praeterea insolubilitas matrimonii
              est de veritate vitae, quae non est propter scandalum dimittenda. Et ideo alii dicunt,
              quod hoc est propter statutum Ecclesiae. Sed hoc etiam non sufficit; quia secundum hoc
              Ecclesia posset contrarium statuere; quod non videtur verum. Et ideo dicendum cum
              aliis, quod votum solemne ex sui natura habet quod dirimat matrimonium contractum,
              inquantum scilicet homo per ipsum amisit sui corporis potestatem, Deo illud ad
              perpetuam continentiam tradens, ut ex dictis patet; et ideo non potest ipsum tradere
              in potestatem uxoris ad matrimonium contrahendum; et quia matrimonium quod sequitur
              tale votum, nullum est, ideo votum praedictum dirimere dicitur matrimonium
              contractum.</p>
            <p xml:id="ta-l4d38q1-d1e612">Ad primum ergo dicendum, quod votum simplex quoad Deum dicitur non minus obligare
              quam solemne in his quae ad Deum spectant, sicut est separatio a Deo per peccatum
              mortale; quia mortaliter peccat frangens votum simplex sicut solemne, quamvis gravius
              sit peccatum frangere solemne, ut sic comparatio in genere accipiatur, non determinata
              quantitate reatus. Sed quantum ad matrimonium, per quod homo homini obligatur, non
              oportet quod sit aequalis obligationis etiam in genere; quia ad quaedam obligat votum
              solemne et non simplex.</p>
            <p xml:id="ta-l4d38q1-d1e615">Ad secundum dicendum, quod juramentum plus obligat ex parte ejus quo fit obligatio,
              quam votum; sed votum solemne plus obligat quantum ad modum obligandi, inquantum
              actualiter tradit hoc quod promittitur, quod non fit per juramentum; et ideo non
              sequitur ratio.</p>
            <p xml:id="ta-l4d38q1-d1e618">Ad tertium dicendum, quod votum solemne habet actualem exhibitionem proprii corporis,
              quam non habet votum simplex, ut ex dictis patet; et ideo ratio ex insufficienti
              procedit.</p>
          </div>
        </div>
        <div xml:id="ta-l4d38q1-Dd1e624" type="articulus">
          <head xml:id="ta-l4d38q1-Hd1e626">Articulus 4</head>

          <head xml:id="ta-l4d38q1-Hd1e629" type="question-title">Utrum in voto possit fieri dispensatio</head>

          <div xml:id="ta-l4d38q1-Dd1e632">
            <head xml:id="ta-l4d38q1-Hd1e634">Quaestiuncula 1</head>
            <p xml:id="ta-l4d38q1-d1e637">Ad quartum sic proceditur. Videtur quod in voto non possit fieri dispensatio. Votum
              enim commune minimum habet de ratione voti. Sed in voto communi nullus potest
              dispensare. Ergo nec in voto singulari.</p>
            <p xml:id="ta-l4d38q1-d1e640">Praeterea, reddere vota est de lege naturali; quia qui non reddit, mentitur; quod est
              contra legem naturalem. Sed nullus potest dispensare contra mendacium, aut contra
              illud quod est de lege naturali. Ergo nullus potest dispensare in voto.</p>
            <p xml:id="ta-l4d38q1-d1e643">Praeterea, per dispensationem non debet praetermitti majus bonum pro minori bono. Sed
                <quote xml:id="ta-l4d38q1-Qd1e645">non est digna ponderatio continentis animae</quote>, ut dicitur in Lib.
              Eccli. cap. 26, 20; quia pars contemplativorum, qui significantur per Mariam, est
              optima, quia ipsa optimam partem elegit, ut dicitur Luc. 10. Ergo, ad minus in voto
              continentiae, quod ad statum contemplationis pertinet, dispensari non potest.</p>
            <p xml:id="ta-l4d38q1-d1e649">Sed contra, nullum votum est licitum quod vergit in personae periculum. Sed potest
              esse quod continentia servata vergat in periculum personae. Ergo ad minus in casu illo
              votum continentiae potest dispensari.</p>
            <p xml:id="ta-l4d38q1-d1e653">Praeterea, sicut monachi tenentur ad continentiam, ita ad paupertatem et obedientiam.
              Sed potest dispensari cum eis quantum ad votum obedientiae et paupertatis, ut patet in
              illis qui ad praelationes assumuntur. Ergo et in voto continentiae.</p>

          </div>
          <div xml:id="ta-l4d38q1-Dd1e657">
            <head xml:id="ta-l4d38q1-Hd1e659">Quaestiuncula 2</head>
            <p xml:id="ta-l4d38q1-d1e662">Ulterius. Videtur quod quilibet praelatus possit in voto dispensare. Quilibet enim
              praelatus ad hoc constituitur quod utilitati subditorum provideat. Ergo si utilitas
              subditorum requirat, potest dispensare.</p>
            <p xml:id="ta-l4d38q1-d1e665">Praeterea, ex hoc aliquis potest dispensare in voto quod est constitutus dispensator
              mysteriorum Dei. Sed hoc competit cuilibet praelato. Ergo et cetera.</p>
            <p xml:id="ta-l4d38q1-d1e668">Sed contra, quia in corpore humano quaedam sunt actiones quae solis principalibus
              membris conveniunt, et quaedam etiam soli capiti. Sed in Ecclesia vicem capitis tenet
              Papa, et vicem principalium membrorum praelati majores, ut episcopi. Ergo aliquae
              dispensationes sunt quas solus Papa potest facere.</p>

          </div>
          <div xml:id="ta-l4d38q1-Dd1e672">
            <head xml:id="ta-l4d38q1-Hd1e674">Quaestiuncula 3</head>
            <p xml:id="ta-l4d38q1-d1e677">Ulterius. Videtur quod nullum votum possit commutari. Levit., ult. 9: <quote xml:id="ta-l4d38q1-Qd1e679">animal
                quod immolari potest domino, non potest mutari nec in melius nec in pejus</quote>.
              Ergo si sit votum licitum, non potest mutari.</p>
            <p xml:id="ta-l4d38q1-d1e683">Praeterea, si posset mutari, praecipue posset mutari in melius. Sed hoc non potest:
              quia Bernardus dicit de bene ordinatis monasteriis: <quote xml:id="ta-l4d38q1-Qd1e685">nullus meo consilio
                egredietur desiderio arctioris vitae sine superioris licentia</quote>. Ergo et
              cetera.</p>
            <p xml:id="ta-l4d38q1-d1e689">Sed contra est, quod licet semper proficere. Ergo potest etiam votum in melius
              commutari.</p>

          </div>
          <div xml:id="ta-l4d38q1-Dd1e694">
            <head xml:id="ta-l4d38q1-Hd1e696">Quaestiuncula 4</head>
            <p xml:id="ta-l4d38q1-d1e699">Ulterius. Videtur quod propria auctoritate possit aliquis votum commutare. Quia si
              aliquis post votum terrae sanctae voveat religionem intrare, liberatus est, si impleat
              secundum, ut Decret. dicit. Sed potest propria auctoritate religionem vovere. Ergo et
              propria auctoritate potest votum commutare.</p>
            <p xml:id="ta-l4d38q1-d1e702">Praeterea, ille qui fecit aliqua vota in saeculo, non videtur ad illa teneri postquam
              est claustrum ingressus, ut quidam dicunt. Sed potest propria auctoritate ingredi
              claustrum. Ergo et cetera.</p>
            <p xml:id="ta-l4d38q1-d1e705">Praeterea votum temporale exceditur a perpetuo sola duratione. Sed aliquis potest
              propria auctoritate commutare votum temporale peregrinationis in votum perpetuum
              religionis, ut dictum est. Ergo eadem ratione potest mutare propria auctoritate votum
              minus diuturnum in votum diuturnius, sicut minoris peregrinationis in majorem.</p>
            <p xml:id="ta-l4d38q1-d1e708">Sed contra, commutatio est quaedam dispensatio. Sed nullus potest propria auctoritate
              dispensare in voto suo. Ergo nec commutare.</p>
          </div>
          <div xml:id="ta-l4d38q1-Dd1e712">
            <head xml:id="ta-l4d38q1-Hd1e714">Quaestiuncula 1</head>
            <p xml:id="ta-l4d38q1-d1e717">Respondeo dicendum ad primam quaestionem, quod circa hoc sunt diversae opiniones.
              Quidam enim dicunt, quod quodlibet votum potest per praelatos Ecclesiae dispensationem
              habere pro libito praelati: quia, ut dicunt, in quolibet voto intelligitur
              conditionaliter voluntas praelati superioris, scilicet Papae, ad cujus dispensationem
              pertinent actus subditorum omnium; et ideo cum voluerit, ille summus praelatus poterit
              relaxare obligationem voti, ut non teneatur votum implere, quia conditio non extat.
              Sed hoc non videtur bene dictum: quia quaedam sunt in quibus est homo ita liber sui,
              quod etiam contra praeceptum Papae potest illa facere; sicut continere, et alia
              consilia divina; unde absolute et sine conditione voluntatis alicujus praelati potest
              alia vovere. Et ideo alii dicunt, quod nullum votum recipit dispensationem secundum
              quod dispensatio est juris relaxatio, sed secundum quod est juris declaratio: quia
              Papa potest declarare hoc jus, quod quando fit recompensatio majoris boni, potest
              dimitti minus bonum ad quod se quis obligavit. Sed hoc etiam non videtur verum: quia
              declarare jus non est novum jus facere, sed illud quod in jure erat, manifestare. Unde
              secundum hoc nunquam per dispensationem voti fieret non contra jus quod erat prius
              contra jus, sed solum quod videbatur contra jus, et non erat. Et ideo aliter dicendum,
              quod in voto potest dispensari, etiam secundum quod dispensatio est juris relaxatio,
              ex aliqua legitima causa. Quia enim votum de illicito esse non potest, non autem licet
              subtrahere alicui quod ei debetur; ideo per votum alicujus non potest fieri
              praejudicium suo praelato, quin debeat ejus mandatis parere, cum fuerit opportunum;
              unde si praelatus videat expedire aliqua rationabili causa, vel propter ipsum qui
              vovit, vel propter alios, quod votum non servet, potest eum ab observatione voti
              deobligare, qui alias de jure obligatus erat.</p>
            <p xml:id="ta-l4d38q1-d1e720">Ad primum ergo dicendum, quod ad ea quae cadunt sub voto communi, non solum obligatur
              aliquis ex voto, sed ex lege naturali, et praecepto divino; et ideo ex parte ista est
              quod non possit habere dispensationem, sicut alia vota.</p>
            <p xml:id="ta-l4d38q1-d1e723">Ad secundum dicendum, quod observare votum durante voti obligatione, est de lege
              naturali; sed cessante obligatione voti, non est observatio ejus de lege naturali.
              Cessat autem ejus obligatio vel ex se, ut quando servatum vergeret ad deteriorem
              exitum; et tunc per declarationem superioris, si facultas petendi adsit, debet
              observatio voti praetermitti; vel ex auctoritate superioris, qui aliud magis
              necessarium judicat, et in voto dispensat. Nec tamen ex hoc homo mendacium incurrit,
              quod votum non servat in tali casu: quia homo de futuris debet habere pias conditiones
              adjunctas, vel explicite vel implicite, ut patet Jacobi 5.</p>
            <p xml:id="ta-l4d38q1-d1e726">Ad tertium dicendum, quod de voto continentiae est duplex opinio. Quidam enim dicunt,
              quod nullus potest dispensare; sed hujusmodi ratio diversa redditur a diversis. Quidam
              enim dicunt, quod hoc ideo accidit, quia votum continentiae non potest praetermitti
              sine hoc quod ad contrarium voti aliquis delabatur, quod nunquam licet. Sed votum
              paupertatis potest praetermitti aliquo modo qui non directe erit contra votum, sicut
              cum aliquis habet pecuniam non suo, sed Ecclesiae nomine. Sed hoc nihil est: quia sic
              votum de abstinendo aliqua die determinata a carnibus, non reciperet dispensationem,
              aut votum de peregrinatione; quod est absurdum. Et ideo alii assignant aliam rationem,
              dicentes, quod hoc convenit, quia votum continentiae non recipit recompensationem
              melioris, eo quod non est digna ponderatio animae continentis: vel ideo quia per
              continentiam homo de domestico inimico triumphum capit, ut quidam dicunt: vel ideo
              quia per religionem homo perfecte conformatur Christo. Unde in voto continentiae, quod
              in voto religionis includitur, et in aliis votis essentialibus religioni, non potest
              dispensari, ut quidam dicunt. Sed hoc etiam non videtur sufficienter dictum: quia
              bonum commune est multo melius quam bonum privatum, propter quod etiam homo interdum
              ab horto sanctae contemplationis removetur, quae optima pars est, judicio domini, Luc.
              10, ut communi utilitati proximorum vacet. Et ideo alii dicunt probabilius, si
              communis utilitas totius Ecclesiae aut unius regni vel provinciae exposcerent, posse
              convenienter et in voto continentiae et in voto religionis dispensari, quantumcumque
              esset solemnizatum: non enim per votum potest se homo deobligare ab eo in quo tenetur
              alteri, ut dictum est; unde talis posset imminere necessitas quod posset alicui juste
              prohiberi ne continentiam aut religionem voveret; et eadem necessitate manente, potest
              etiam in voto dispensari jam facto.</p>
            <p xml:id="ta-l4d38q1-d1e730">Sed quia rationes in contrarium factae non recte procedunt; ideo dicendum ad quartum,
              quod bonum continentiae est multo dignius quam salus corporalis; et ideo periculum
              corporalis mortis non est sufficiens ratio ut in voto continentiae dispensetur; unde
              etiam non peccat in tali casu existens quod continentia videretur vergere in periculum
              personae, si continentiam voveat, praecipue cum possit illi periculo per alia remedia
              obviari; sicut non peccat qui propter aliquod opus virtutis se mortis periculo
              exponit.</p>
            <p xml:id="ta-l4d38q1-d1e733">Ad quintum dicendum, quod cum illis qui assumuntur a statu religionis in statum
              praelationis non dispensatur in principalibus votis religionis: quia illa quae
              possidere dicuntur, non suo nomine, sed Ecclesiae, possident; unde nihil per hoc
              praejudicatur voto paupertatis; similiter nec voto obedientiae, quia obedientia
              respicit statum praelationis in altero cui obedire tenetur. Et ideo quod ille qui sub
              praelato esse desistit, non teneatur alicui obedire, non est ex hoc quod obligatio
              voti deficiat ex parte voventis, sed quia subtrahitur praelatio ex parte altera cui
              obedire tenebatur. Unde monachus, qui abbati obedientiam promittit, si ipse fiat
              abbas, non tenetur obedire alteri abbati, quia jam non habet abbatem.</p>

          </div>
          <div xml:id="ta-l4d38q1-Dd1e737">
            <head xml:id="ta-l4d38q1-Hd1e739">Quaestiuncula 2</head>
            <p xml:id="ta-l4d38q1-d1e742">Ad secundam quaestionem dicendum, quod plenitudo potestatis in dispensando residet
              penes summum pontificem; alii autem participant de hac potestate quantum eis concessum
              est, ut quia omnes ad unum recurrere non possunt, per inferiores dispensationem
              recipere possint; unde in votis illis quae non de facili dispensationem recipiunt, nec
              frequenter, sed raro, sicut votum religionis et alia hujusmodi vota perpetua, solus
              Papa dispensare potest; in aliis autem temporalibus votis, sicut peregrinationum et
              jejuniorum et hujusmodi, possunt etiam episcopi dispensare, nisi aliquod horum sibi
              Papa reservaverit, sicut dispensatio in voto terrae sanctae.</p>
            <p xml:id="ta-l4d38q1-d1e745">Ad primum ergo dicendum, quod non quidquid utile est subdito, potest sibi per
              praelatum quemlibet adhiberi, sed majora majoribus reservantur; sicut non quilibet
              medicus potest cuilibet morbo occurrere, sed in periculosioribus morbis peritiores
              medici requiruntur.</p>
            <p xml:id="ta-l4d38q1-d1e748">Ad secundum dicendum, quod quamvis omnes sint dispensatores mysteriorum Dei, non
              tamen aequaliter; et ideo non oportet quod omnes in omnibus dispensare possint.</p>

          </div>
          <div xml:id="ta-l4d38q1-Dd1e752">
            <head xml:id="ta-l4d38q1-Hd1e754">Quaestiuncula 3</head>
            <p xml:id="ta-l4d38q1-d1e757">Ad tertiam quaestionem dicendum, quod inter commutationem voti et dispensationem hoc
              interest, quod quando votum commutatur, vovens absolvitur ab uno et ligatur ad aliud;
              sed quando in voto dispensatur, simpliciter a voto absolvitur sine hoc quod ad aliud
              ligetur; unde minus importat voti commutatio quam dispensatio; et ideo cum ex causa
              rationabili in voto dispensari possit, potest etiam votum commutari, vel quia illud in
              quod fit commutatio, est melius, vel quia est minus periculosum.</p>
            <p xml:id="ta-l4d38q1-d1e760">Ad primum ergo dicendum, quod animal immolatitium ex ipso voto destinabatur ad cultum
              Dei; et ideo jam quodammodo sanctum erat, et propter hoc non poterat ad communes usus
              deduci. Et similiter etiam nunc si aliquis vovet religionem intrare, non potest alium
              ponere loco sui in religione: similiter etiam si vovet ire in terram sanctam, non
              potest alium loco sui mittere, nisi per dispensationem superioris. Secus autem est in
              aliis votis, in quibus persona determinata non destinatur ad specialem cultum Dei.</p>
            <p xml:id="ta-l4d38q1-d1e763">Ad secundum dicendum, quod Bernardus loquitur consulendo: quia quandoque ex animi
              levitate quidam ad statum alium transeunt sub specie arctioris vitae; et ideo tutius
              est quod fiat consilio et licentia superioris praelati; praecipue si non credat quod
              ipse impedimentum irrationabile praestet.</p>

          </div>
          <div xml:id="ta-l4d38q1-Dd1e767">
            <head xml:id="ta-l4d38q1-Hd1e769">Quaestiuncula 4</head>
            <p xml:id="ta-l4d38q1-d1e772">Ad quartam quaestionem dicendum, quod in commutatione est quidam contractus, qui non
              potest perfici sine consensu utriusque partis; unde cum homo per votum Deo se obliget,
              non potest fieri immutatio voti, nisi interveniat consensus ejus qui vicem Dei gerit
              in terris, scilicet praelati; nisi forte unum votum ab alio includatur. Et quia votum
              religionis includit omnia alia vota tum ratione perpetuitatis, tum ratione
              obedientiae, qua homo voluntatem suam Deo tradit, per quam sui et omnium dominus esse
              potest; ideo ille qui aliquod votum temporale fecit, potest non requisita alicujus
              praelati dispensatione religionem intrare non obstante voto praecedente quod ingressum
              religionis impediret, puta peregrinationis, vel alicujus hujusmodi. Si autem duo
              temporalia vovit, quorum utrumque est alteri compossibile, debet utrumque servare,
              nisi forte auctoritate superioris minus votum praecedens in majus sequens
              commutaverit. Si autem secundum votum sit omnino incompossibile primo, debet servare
              majus, et de minori secundum arbitrium praelati satisfacere.</p>
            <p xml:id="ta-l4d38q1-d1e775">Ad primum ergo dicendum, quod votum terrae sanctae obligat hominem ad serviendum Deo
              temporaliter, et quantum ad determinatum tempus; sed votum religionis quantum ad
              omnia, et secundum omne tempus; et ideo quodammodo est ampliatio voti magis quam
              commutatio.</p>
            <p xml:id="ta-l4d38q1-d1e778">Ad secundum dicendum, quod quia per introitum religionis homo moritur priori vitae,
              ideo illa vota quae vovit in saeculari vita explenda, non tenetur exsolvere ex quo
              religionem intrat, et praecipue quia singularitas in religionibus est periculosa, et
              onus religionis adeo gravat quod non manet eadem facilitas ad observandum votum quod
              in saeculari vita erat. Tamen quidam dicunt, quod debet praelato suo exponere, et ille
              pensatis conditionibus personae et voti, poterit cum eo dispensare. Sed secundum alios
              hoc non exigitur; quia ex ipsa vi voti religionis a prioribus votis est absolutus
              rationibus dictis.</p>
            <p xml:id="ta-l4d38q1-d1e781">Ad tertium dicendum, quod perpetuum votum respicit omne tempus: et ideo non manet
              aliquod tempus post ejus expletionem quo possit aliud votum temporale impleri; sicut
              manet tempus ad implendum votum magis diuturnum post votum minus diuturnum; et propter
              hoc non est simile.</p>
          </div>
        </div>
        <div xml:id="ta-l4d38q1-Dd1e786" type="articulus">
          <head xml:id="ta-l4d38q1-Hd1e788">Articulus 5</head>

          <head xml:id="ta-l4d38q1-Hd1e791" type="question-title">Utrum virginibus voventibus continentiam debeatur speciale
            velum prae aliis quae continentiam voverunt, et corruptae sunt</head>

          <p xml:id="ta-l4d38q1-d1e794">Ad quintum sic proceditur. Videtur quod virginibus voventibus continentiam non debeatur
            speciale velum prae aliis quae continentiam voverunt, et corruptae sunt. Quia tam
            virginitas quam continentiae votum viris et mulieribus communia sunt. Sed viris in
            virginitate continentiam voventibus nihil aliud datur quam aliis qui virginitatem
            perdiderunt. Ergo nec virgines debent prae aliis speciale velum accipere.</p>
          <p xml:id="ta-l4d38q1-d1e797">Praeterea, signa in nova lege non sunt inania, sed fructuosa; quia sacramenta novae
            legis gratiam conferunt. Sed virginale velum non videtur esse fructuosum, quia gratia
            non confertur in ipso; alias esset sacramentum, et deberet corruptis dari quae etiam
            indigent auxilio gratiae ad continentiam conservandam. Ergo videtur quod virginibus non
            debeatur aliquod velum speciale prae aliis.</p>
          <p xml:id="ta-l4d38q1-d1e800">Praeterea, consecratio quae adhibetur viris in susceptione ordinis, est major quam illa
            quae adhibetur mulieribus in velatione. Sed consecratio ordinis non exigit virginitatem
            in consecrato. Ergo nec mulieris velatio.</p>
          <p xml:id="ta-l4d38q1-d1e804">Praeterea, nullus debet pro poena quam sustinuit, iterum puniri. Sed aliquando mulieri
            pro poena infertur quod corrumpatur, sicut patet in his quae omnino per violentiam
            corrumpuntur. Ergo non debet talibus ad minus virginale velum denegari.</p>
          <p xml:id="ta-l4d38q1-d1e807">Praeterea, quandoque si virginale velum corruptae denegetur, sequitur scandalum
            astantium, et periculum homicidii, sicut cum aliqua est occulte corrupta. Ergo videtur
            quod saltem in tali casu virginale velum aliis quam virginibus dari debeat.</p>
          <p xml:id="ta-l4d38q1-d1e810">Sed contra, in officio Ecclesiae non decet esse aliquam falsitatem. Sed in toto officio
            quo velantur virgines, fit mentio de carnis integritate, ut patet diligenter
            inspicienti. Ergo non debet velum virginale corruptis dari.</p>
          <p xml:id="ta-l4d38q1-d1e813">Praeterea, per velationem mulier quodammodo Christo desponsatur, qui est dignior quam
            pontifex aliquis veteris legis. Sed in veteri lege pontifici non licebat aliquam nisi
            virginem desponsare. Ergo non debet aliqua nisi virgo velari.</p>
          <p xml:id="ta-l4d38q1-d1e816">Respondeo dicendum, quod ea quae corporaliter in Ecclesia aguntur, signa sunt
            spiritualium. Sed quia corporale signum non sufficienter repraesentare potest spirituale
            signatum, oportet quandoque quod ad eamdem rem spiritualem signandam plura signa
            corporalia aptentur. Matrimonium ergo spirituale Christi et Ecclesiae habet et
            fecunditatem, per quam regeneramur in filios Dei, et incorruptionem, quia Christus
            elegit sibi Ecclesiam non habentem maculam aut rugam, aut aliquid hujusmodi, ut dicitur
            Ephes. 5; unde dicitur 2 Cor. 11, 2: <quote xml:id="ta-l4d38q1-Qd1e818">despondi enim vos uni viro virginem castam
              exhibere Christo</quote>. Sed corporalis fecunditas integritatem carnis non patitur;
            et ideo oportuit diversis signis repraesentari spirituale conjugium Christi et Ecclesiae
            quantum ad fecunditatem, et quantum ad integritatem. Sicut ergo per matrimonium carnale
            repraesentatur matrimonium spirituale quantum ad fecunditatem, ita oportuit aliquid esse
            quod repraesentaret praedictum spirituale matrimonium quantum ad ejus integritatem; et
            hoc fit in velatione virginum, sicut per omnia quae ibi proferuntur et geruntur,
            ostenditur; et propter hoc solus episcopus, cui cura Ecclesiae committitur, virgines
            desponsat, velando non sibi, sed Christo, quasi sponsi paranymphus et amicus. Et quia
            integritatis significatio plene potest esse in continentia virginali, sed in continentia
            viduali est semiplena; propter hoc etiam viduis datur aliquod velum, non quidem cum illa
            solemnitate qua virginibus datur.</p>
          <p xml:id="ta-l4d38q1-d1e822">Ad primum ergo dicendum, quod Ecclesia in matrimonio spirituali se habet ut sponsa,
            Christus autem ut sponsus; per votum autem continentiae anima Christo desponsatur; unde
            non competit ut haec desponsatio significetur in viro, sed in muliere tantum.</p>
          <p xml:id="ta-l4d38q1-d1e826">Ad secundum dicendum, quod in consecratione virginum, sicut et in unctione regum, et in
            aliis hujusmodi benedictionibus, gratia datur, nisi sit impedimentum ex parte
            suscipientis; sed tamen hujusmodi sacramenta non dicuntur, quia non sunt instituta ad
            curationem morbi peccati, sicut alia sacramenta.</p>
          <p xml:id="ta-l4d38q1-d1e829">Ad tertium dicendum, quod in ordinis susceptione non consecratur aliquis in sponsum,
            sed in ministrum sponsi; unde non requiritur virginitas ad significandam integritatem
            spiritualis matrimonii, sicut requiritur in velatione ejus quae consecratur in
            sponsam.</p>
          <p xml:id="ta-l4d38q1-d1e832">Ad quartum dicendum, quod illae quae per violentiam corrumpuntur, si nullo modo
            consentiant, virginitatis gloriam quo ad Deum non perdunt. Sed quia valde est difficile
            quod in tali delectatione aliquis placentiae motus non insurgat, ideo Ecclesia quae de
            interioribus judicare non potest, cum exterius corrupta sit, eam inter virgines non
            velat; unde Leo Papa dicit: <quote xml:id="ta-l4d38q1-Qd1e834">illae famulae Dei quae integritatem pudoris
              oppressione barbarica perdiderunt, laudabiliores erunt in humilitate et verecundia, si
              se incontaminatis non audeant copulare virginibus</quote>.</p>
          <p xml:id="ta-l4d38q1-d1e838">Ad quintum dicendum, quod nullo modo illae quae sunt corruptae occulte sive a viris,
            sive alio modo, sunt velandae; quia propter vitandum scandalum non debent Ecclesiae
            sacramenta vel sacramentalia variari. Sed, sicut quidam dicunt, potest aliqua cautela
            adhiberi ad vitandum scandalum, ut scilicet illa quae non sunt de substantia virginalis
            veli (ut accensio candelarum, et alia hujusmodi) fiant, mutatis occulte his quae sunt de
            substantia virginalis veli, puta ut quod nomen virginitatis in castitatem varietur.</p>
        </div>
      </div>
    </body>
  </text>
</TEI>