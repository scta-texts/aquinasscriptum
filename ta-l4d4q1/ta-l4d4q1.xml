<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 4, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 4, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> 
        <cb ed="#G" n="51b"/>
      </div>
    </front>
    <body>
      <div xml:id="ta-l4d4q1">
        <head xml:id="ta-l4d4q1-Hd1e97">Quaestio 1</head>
        <div xml:id="ta-l4d4q1-Dd1e100">
          <head xml:id="ta-l4d4q1-Hd1e102">Prooemium</head>
          <p xml:id="ta-l4d4q1-d1e105">Postquam determinavit Magister de Baptismo quantum ad ea quae conveniunt ei secundum se
            considerato, hic determinat de effectu Baptismi per comparationem ad accipientes; et
            dividitur in partes duas: in prima determinat de effectu Baptismi communiter quantum ad
            omnes; in secunda specialiter quantum ad parvulos, ibi: <quote xml:id="ta-l4d4q1-Qd1e107">solet etiam quaeri, si
              parvulis in Baptismo datur gratia</quote>; prima dividitur in partes tres: in prima
            ostendit quomodo quidam recipiunt sacramentum et rem sacramenti; in secunda quomodo
            quidam sacramentum recipiunt, et non rem, ibi: <quote xml:id="ta-l4d4q1-Qd1e110">qui vero sine fide vel ficte
              accedunt, sacramentum, non rem suscipiunt</quote>; in tertia quomodo quidam accipiunt
            rem, et non sacramentum, ibi: <quote xml:id="ta-l4d4q1-Qd1e113">sunt et alii, ut supra posuimus, qui suscipiunt
              rem, et non sacramentum</quote>. Circa secundum duo facit: primo determinat veritatem;
            secundo objicit in contrarium, ibi: <quote xml:id="ta-l4d4q1-Qd1e116">videtur tamen Augustinus dicere, quod etiam
              ficte accedenti (...) omnia condonentur peccata, et post Baptismum mox
            redeant</quote>. Et circa hoc duo facit: primo objicit per auctoritatem Augustini, qui
            contrarium ex auctoritate apostoli probare videtur; secundo solvit: et primo ad
            auctoritatem Augustini, ibi: <quote xml:id="ta-l4d4q1-Qd1e119">hoc tamen, ut supra diximus, non sub assertione
              dixit</quote>; secundo ad auctoritatem apostoli, ibi: <quote xml:id="ta-l4d4q1-Qd1e123">quaeritur ergo quomodo
              illud accipiatur. Quotquot in Christo baptizati estis, Christum induistis. Sunt et
              alii, ut supra posuimus, qui suscipiunt rem, et non sacramentum</quote>. Hic
            determinat de illis qui recipiunt rem sine sacramento, et circa hoc duo facit: primo
            ostendit quod quidam accipiunt rem sine sacramento; secundo inquirit, quid postmodum per
            hujusmodi sacramentum addatur, quando sacramentum susceperint, ibi: <quote xml:id="ta-l4d4q1-Qd1e126">solet etiam
              quaeri de illis qui jam sanctificati spiritu, cum fide et caritate ad Baptismum
              accedunt</quote>. Circa primum duo facit: primo ostendit veritatem; secundo excludit
            errorem, ibi: <quote xml:id="ta-l4d4q1-Qd1e129">sed dicunt aliqui nullum adultum in Christum credere, vel caritatem
              habere sine Baptismo, nisi sanguinem fundat pro domino</quote>. Circa primum duo
            facit: primo ostendit propositum; secundo respondet cuidam objectioni, ibi: <quote xml:id="ta-l4d4q1-Qd1e132">his
              autem videntur obviare</quote> et cetera. Circa primum duo facit: primo ostendit quod
            patientes pro Christo, si non sunt baptizati, recipiunt rem sacramenti sine sacramento;
            secundo ostendit idem de illis qui fidem et contritionem habent, ibi: <quote xml:id="ta-l4d4q1-Qd1e135">nec tamen
              passio vicem Baptismi implet, sed etiam fides et contritio, ubi necessitas excludit
              sacramentum. Sed dicunt aliqui nullum adultum in Christum credere</quote> et cetera.
            Hic excludit errorem dicentium, non posse aliquem salvari per fidem et contritionem sine
            Baptismo; et circa hoc duo facit: primo ostendit hoc esse falsum quantum ad adultos;
            secundo ostendit hoc esse verum quantum ad parvulos, ibi: <quote xml:id="ta-l4d4q1-Qd1e138">parvulis non sufficit
              fides Ecclesiae sine sacramento. Solet quaeri de illis qui jam sanctificati spiritu,
              cum fide et caritate ad Baptismum accedunt</quote>. Hic determinat de Baptismo eorum
            qui prius rem sacramenti acceperant; et circa hoc duo facit: primo ostendit effectum
            Baptismi in eis; secundo significationem, ibi: <quote xml:id="ta-l4d4q1-Qd1e142">si quaeritur cujus rei Baptismus
              ille sit sacramentum qui datur jam justo; dicimus</quote> et cetera. Hic est triplex
            quaestio. Primo de effectu qui est in Baptismo sacramentum et res, scilicet de
            charactere. Secundo de eo quod est res tantum, scilicet effectu ultimo Baptismi. Tertio
            de suscipientibus alterum vel utrumque: quia de eo quod est sacramentum tantum, in
            praecedenti dictum est. Circa primum quaeruntur quatuor: 1 utrum sit character; 2 quid
            sit; 3 in quo sit; 4 a quo sit.</p>
        </div>
        <div xml:id="ta-l4d4q1-Dd1e147" type="articulus">
          <head xml:id="ta-l4d4q1-Hd1e149">Articulus 1</head>

          <head xml:id="ta-l4d4q1-Hd1e152" type="question-title">Utrum character sit in anima</head>

          <p xml:id="ta-l4d4q1-d1e155">Ad primum sic proceditur. Videtur quod character non sit in anima. Quia, ut in 2
            Ethic., philosophus dicit, omne quod est in anima, est potentia, vel passio, vel
            habitus. Sed character non est potentia, quia potentiae omnibus hominibus communes sunt;
            character autem non, cum sit distinctivum signum, sicut ipsum nomen ostendit; et
            praeterea potentiae sunt a natura, non autem character. Nec iterum est passio, quia
            passiones animae contingunt cum aliqua transmutatione corporali, ut dicitur in 1 de
            anima, et pertinent ad sensitivam partem, ut dicitur 7 Physicor. Nec iterum est habitus,
            quia habitus ordinantur ad agendum, ut patet per definitionem Augustini: <quote xml:id="ta-l4d4q1-Qd1e157">habitus
              est quo quis agit, cum opus fuerit</quote>. Ergo character collatus in Baptismo, non
            est aliquid in anima.</p>
          <p xml:id="ta-l4d4q1-d1e161">Praeterea, omne quod est, reducitur ad aliquod genus entis. Sed character non videtur
            posse reduci ad aliquod genus entis, nisi forte ad qualitatem. Qualitas autem esse non
            potest, cum sub nulla specie qualitatis contineatur. Non enim est habitus, ut probatum
            est; nec dispositio, cum non sit facile mobilis, immo omnino indelebilis; nec iterum est
            potentia naturalis, ut probatum est; nec impotentia, quia tunc sacramenta quae
            characterem imprimunt, magis officerent quam juvarent; nec iterum est passio, ut
            probatum est; nec passibilis qualitas, cum non sit natus aliquam passionem sensui
            inferre, nec a passione aliqua innascatur; nec iterum est forma, et circa aliquid
            constans figura, quia figura est terminatio quantitatis, anima autem non habet
            quantitatem. Ergo character nihil est.</p>
          <p xml:id="ta-l4d4q1-d1e164">Praeterea, contraria sunt in eodem genere. Sed ea quae Christo competunt, sunt
            contraria his quae ad Diabolum pertinent. Cum ergo character bestiae, de qua dicitur
            Apoc. 13, nihil aliud sit quam peccatum mortale, videtur quod supra virtutem et gratiam
            non oporteat in anima aliquem characterem poni.</p>
          <p xml:id="ta-l4d4q1-d1e168">Praeterea, ea quae sunt in sacramentis novae legis, ordinantur ad causandum gratiam.
            Sed character non videtur posse gratiam causare, quia multi characterem habere dicuntur
            qui gratia carent. Ergo non videtur in sacramentis aliquis character imprimi.</p>
          <p xml:id="ta-l4d4q1-d1e171">Praeterea, si dicatur quod est dispositio ad gratiam; contra. Agens infinitum non
            requirit materiam dispositam. Sed dispositio non est necessaria nisi ad hoc quod materia
            sit disposita. Cum ergo gratia sit ab agente infinitae virtutis, videtur quod non
            oporteat characterem dari in sacramentis ad disponendum ad gratiam.</p>
          <p xml:id="ta-l4d4q1-d1e174">Sed contra est quod Damascenus, in definitione Baptismi ponit sigillum. Sed sigillum
            impressum in aliquo est character quidam. Ergo in sacramentis character imprimitur.</p>
          <p xml:id="ta-l4d4q1-d1e177">Praeterea, ubicumque est aliqua distinctio competit esse aliquem characterem
            distinguentem. Sed per sacramenta fit distinctio fidelium ab infidelibus, et fidelium ab
            invicem. Ergo competit in sacramentis characterem dari.</p>
          <p xml:id="ta-l4d4q1-d1e180">Praeterea, per sacramentum configuramur Christo: quia ab eo sacramenta efficaciam
            habent, et ipsum significant. Sed configuratio fit per characterem assimilationis. Ergo
            in sacramentis competit esse characterem.</p>
          <p xml:id="ta-l4d4q1-d1e183">Respondeo dicendum, quod characterem in sacramentis quibusdam imprimi, omnes moderni
            confitentur; sed in modo ponendi ipsum in anima partim differunt, et partim conveniunt.
            Conveniunt quidem in hoc quod omnes dicunt per characterem importari relationem
            triplicem. Est enim character signum distinctivum et configurativum. Inquantum ergo est
            signum, importat relationem ad signatum; inquantum autem est distinctivum, importat
            relationem ad ea a quibus distinguit; inquantum autem est configurativum, importat
            relationem ad ea quibus assimilat. Differunt autem in hoc, quia quidam ponunt istis
            relationibus non subesse aliquod accidens absolutum, sed immediate in anima fundari
            istas relationes. Hoc autem esse non potest: quia signum per formam quam sensibus vel
            intellectui imprimit, facit aliquid in cognitionem venire. Similiter etiam nihil
            distinguitur ab alio nisi per aliquam formam. Similitudo etiam est relatio super unitate
            qualitatis fundata, ut dicitur in 5 Metaph. Unde patet quod quaelibet illarum relationum
            quam importat character, requirit aliquam formam substratam; et cum non sit forma
            substantialis, quia forma substantialis in sacramentis non datur, relinquitur quod forma
            substrata sit qualitas quaedam, cujus unitas consignificationis similitudinem facit. Et
            ideo quidam dicunt, quod non est in aliqua quatuor specierum qualitatis, et tamen est in
            genere qualitatis, innitentes illi verbo philosophi in praedicamentis:
              <quote xml:id="ta-l4d4q1-Qd1e185">fortasse</quote>, inquit, <quote xml:id="ta-l4d4q1-Qd1e188">apparebunt alii qualitatis modi</quote>. Sed
            haec est nuga quaedam: quia quamvis sint alii modi qualitatis, tamen omnes reducuntur ad
            has species: quod patet ex hoc quod nulla alia species inveniri adhuc potuit. Et ideo
            dicunt alii, quod est in quarta specie qualitatis: quia in ipsa configuratio quam
            character suo nomine exprimit, importat unitatem figurae, quae est in specie quarta
            qualitatis. Et quidam dicunt hanc figuram esse crucem Christi. Sed hoc non potest stare:
            quia aut figura proprie accipitur, aut metaphorice. Si proprie accipitur, sic importat
            terminationem quantitatis dimensivae, quam constat in anima non esse. Si autem
            metaphorice dicatur, tunc oportet quod metaphora reducatur ad proprietatem: quia res non
            ponitur in genere per id quod de eo metaphorice dicitur; sicut non dicitur quod apostoli
            sint in genere qualitatis, quia eis dictum est, Matth. 5: <quote xml:id="ta-l4d4q1-Qd1e191">vos estis lux
              mundi</quote>. Nec poterit aliquid in quarta specie qualitatis inveniri quod sit in
            anima secundum proprietatem; unde character, de quo loquimur, non potest fundari supra
            qualitatem quartae speciei. Et ideo quidam dicunt, quod est in tertia specie qualitatis,
            eo quod sensui spirituali infert quamdam muliebrem passionem, inquantum animam ornat et
            decorat. Sed hoc iterum non potest stare: quia, sicut probat philosophus in 7 Physic.;
            tertia species qualitatis non est nisi in sensibili parte animae: character autem a
            nullo ponitur in hac parte animae, sed in intellectiva. Et praeterea illae qualitates
            semper habent ordinem ad aliquam transmutationem corporalem, vel quam inferunt, vel a
            qua causantur. Et ideo alii dicunt, quod est in prima specie qualitatis, et est quasi
            media inter dispositionem et habitum. Inquantum enim est difficile mobilis, convenit cum
            habitu, inquantum autem non est ultima perfectio, sed ad gratiam disponit, cum
            dispositione convenit. Sed hoc non potest stare: quia secundum philosophum in 2 Ethic.,
            habitus est quo habemus nos ad passiones bene vel male; et universaliter consideranti
            haec apparet differentia inter habitum et potentiam, quia potentia est qua possumus
            aliquid simpliciter, habitus autem quo possumus illud bene vel male; sicut intellectus
            quo consideramus, scientia qua bene consideramus, concupiscibilis qua concupiscimus,
            temperantia qua bene concupiscimus, intemperantia qua male; et similiter est de
            dispositione: quia nihil aliud est dispositio quam quidam habitus incompletus. Cum ergo
            character ordinetur ad aliquid simpliciter non ad illud bene vel male (quia sacerdos
            potest conficere bene vel male) non potest esse quod qualitas, super quam fundatur
            relatio characteris sit habitus, sed magis potentia. Unde relinquitur quod non sit in
            prima specie qualitatis; sed magis reducitur ad secundam, ut quidam alii dicunt; et hoc
            sic patet. Sicut enim cujuslibet existentis in aliqua natura, sunt aliquae operationes
            propriae, ita etiam in spirituali vita regenerati, ut Dionysius dicit. Ubicumque autem
            sunt operationes propriae, oportet quod sint principia propria illarum operationum. Unde
            sicut in aliis rebus sunt potentiae naturales ad proprias operationes, ita etiam renati
            in vitam spiritualem habent quasdam potentias, secundum quas possunt illa opera: quae
            potentiae sunt similes illis virtutibus quibus sacramenta efficaciam habent sibi
            inditam: quia sicut sacramenta causant gratiam instrumentaliter, ut supra, dist. 1, qu.
            1, art. 4, dictum est, ita recipientes characterem operantur divina per ministerium.
            Minister autem est sicut instrumentum ejus cui ministrat; unde dicit philosophus, quod
            servus est sicut organum animatum; et ideo tam virtus sacramenti quam minister et
            character est instrumentalis. Et quod hujusmodi potentia sit character, patet si quis
            diligenter considerat verba Dionysii, a quo prima traditio characteris nobis advenit.
            Assignans enim ministerium ritus cujusdam qui in primitiva Ecclesia erat, quando adulti
            baptizabantur, quod accedenti ad Baptismum hierarcha, idest pontifex, manum imponebat,
            et signabat eum signo crucis, et praecipiebat eum describi inter nomina Christianorum,
            ut de cetero ad divina cum aliis admitteretur, dicit, quod <quote xml:id="ta-l4d4q1-Qd1e194">sic
            accedentem</quote>, scilicet ad vitam spiritualem, <quote xml:id="ta-l4d4q1-Qd1e197">divina beatitudo in sui
              participationem recipit, sicut sacerdos baptizandum in proprio lumine quasi quoddam
              signum ipsi tradit</quote>, scilicet sui participationem, <quote xml:id="ta-l4d4q1-Qd1e201">perficiens
              eum</quote>, scilicet <quote xml:id="ta-l4d4q1-Qd1e204">divinum et communicantem divinorum</quote> et cetera.
            Patet ergo quod ipse per hoc signum nihil aliud intendit quam illud quod facit eum
            participativum divinarum operationum; unde hoc signum nihil aliud est quam quaedam
            potentia qua potest in actiones hierarchicas, quae sunt ministrationes et receptiones
            sacramentorum, et aliorum quae ad fideles pertinent et ad hoc quod has operationes bene
            exerceat indiget habitu gratiae, sicut et aliae potentiae habitibus indigent.</p>
          <p xml:id="ta-l4d4q1-d1e209">Ad primum ergo dicendum, quod non sunt habitus nec passiones, sed sunt potentiae
            quaedam consequentes animam, secundum quod est in vita spirituali regenerata; et ideo
            non oportet quod omnibus insint, vel quod a natura sint.</p>
          <p xml:id="ta-l4d4q1-d1e212">Ad secundum dicendum, quod reducitur ad secundam speciem qualitatis, et est alius modus
            ab illo quem philosophus ibi ponit: quia philosophus non cognoscebat nisi operationes
            naturales, et ita non nisi potentias naturales. Constat autem quod apud nos oportet
            ponere potentias spirituales, sicut potentiam conficiendi, et absolvendi, et hujusmodi
            et quod ad secundam speciem qualitatis reducantur; sicut habitus infusi in eadem specie
            qualitatis sunt cum habitibus naturalibus, vel acquisitis.</p>
          <p xml:id="ta-l4d4q1-d1e215">Ad tertium dicendum, quod per hoc quod homo configuratur bestiae, non accipit aliquam
            spiritualem potestatem, sicut per aliquam potestatem spiritualem homo assimilatur
            Christo; et ideo non est simile. Tamen ex littera apostoli colligitur quod charactere
            bestiae configuratur quis ad saeculares operationes; unde dicit: <quote xml:id="ta-l4d4q1-Qd1e217">ut non possit
              emere vel vendere</quote> etc., et similiter charactere Christi aliquis configuratur
            ad actiones Christi.</p>
          <p xml:id="ta-l4d4q1-d1e221">Ad quartum dicendum, quod character est causa sacramentalis gratiae; et quod quidam cum
            charactere gratiam non recipiunt, est ex eorum indispositione ad gratiam
            suscipiendam.</p>
          <p xml:id="ta-l4d4q1-d1e224">Ad quintum dicendum, quod character est dispositio ad gratiam per quamdam congruitatis
            dignitatem. Ex hoc enim ipso quod homo mancipatus est divinis actionibus, et inter
            membra Christi connumeratus, fit ei quaedam congruitas ad gratiam suscipiendam: quia
            Deus perfecte in sacramentis homini providet; unde simul cum charactere, quo datur
            homini ut possit exercere spirituales actiones fidelium, vel passiones seu receptiones,
            datur gratia qua haec bene possit.</p>
        </div>
        <div xml:id="ta-l4d4q1-Dd1e228" type="articulus">
          <head xml:id="ta-l4d4q1-Hd1e230">Articulus 2</head>

          <head xml:id="ta-l4d4q1-Hd1e233" type="question-title">Utrum definitio quae attribuitur Dionysio de charactere bene
            assignetur</head>
          <div xml:id="ta-l4d4q1-Dd1e236">
            <head xml:id="ta-l4d4q1-Hd1e238">Quaestiuncula 1</head>
            <p xml:id="ta-l4d4q1-d1e241">Ad secundum sic proceditur. Videtur quod definitio quae attribuitur Dionysio de
              charactere, non bene assignetur, quae talis est: <quote xml:id="ta-l4d4q1-Qd1e243">character est signum sanctum
                communionis fidei, et sanctae ordinationis, datum divina beatitudine a
                hierarcha</quote>. Signum enim, ut in 1 dist. dictum est, est quod speciem aliquam
              sensibus ingerit, et praeter eam aliquid facit in cognitionem venire. Sed character
              nullam sensibus formam ingerit. Ergo non est signum.</p>
            <p xml:id="ta-l4d4q1-d1e247">Praeterea, potentiis quae sunt principium actionis vel passionis, magis congruit
              significari quam significare: quia causae per effectus significantur. Sed character,
              ut dictum est, est potentia spiritualis. Ergo non est signum.</p>
            <p xml:id="ta-l4d4q1-d1e250">Praeterea, quidam habent characterem qui non habent fidem, sicut qui post Baptismum
              in haeresim dilabuntur. Sed qui non habet fidem non communicat in fide. Ergo character
              non est signum communionis fidei; vel erit signum falsum; quod absurdum est sentire de
              signo divinitus dato.</p>
            <p xml:id="ta-l4d4q1-d1e253">Praeterea, definitio debet omnibus quae continentur sub definito, communiter
              convenire. Sed esse signum sacrae ordinationis non convenit omni characteri, sed solum
              characteri qui imprimitur in ordine. Ergo non est definitio bene assignata.</p>
            <p xml:id="ta-l4d4q1-d1e257">Praeterea, hierarcha, ut dictum est, est pontifex. Sed in aliquibus sacramentis, quae
              conferuntur a simplicibus sacerdotibus, vel etiam a laicis, imprimitur character. Ergo
              non debuit dicere: <quote xml:id="ta-l4d4q1-Qd1e259">datum a hierarcha</quote>.</p>
          </div>
          <div xml:id="ta-l4d4q1-Dd1e264">
            <head xml:id="ta-l4d4q1-Hd1e266">Quaestiuncula 2</head>
            <p xml:id="ta-l4d4q1-d1e269">Ulterius. Videtur quod non bene assignetur quaedam alia definitio magistralis quae
              talis est: <quote xml:id="ta-l4d4q1-Qd1e271">character est distinctio a charactere aeterno impressa animae
                rationali secundum imaginem, consignans Trinitatem creatam Trinitati creanti et
                recreanti; et distinguens a non configuratis secundum statum fidei</quote>. Ubi enim
              est magna differentia, non oportet signa distinctionis dari. Sed infideles a fidelibus
              maxime differunt et in vita et in ritu. Ergo non oportet quod detur aliquod signum
              distinctivum.</p>
            <p xml:id="ta-l4d4q1-d1e275">Praeterea, aut istud signum distinctionis fit propter hominem, aut propter Deum, aut
              propter Angelos. Non propter hominem, quia nec alii homines possunt cognoscere
              characterem, nec ipsemet qui habet, percipit se habere; signum autem oportet esse
              notum: nec quo ad Deum, qui sine hoc signo scit fideles ab infidelibus discernere; et
              similiter nec quo ad Angelos. Ergo illud signum distinctionis character non est.</p>
            <p xml:id="ta-l4d4q1-d1e278">Praeterea, homo non configuratur Trinitati nisi per imaginem et similitudinem. Sed
              prima configuratio est per naturam, secunda per gratiam. Ergo character nullo modo
              configurat.</p>
            <p xml:id="ta-l4d4q1-d1e281">Praeterea, caritas est excellentior virtus quam fides. Sed caritati non ponitur
              aliquod distinguens signum, nec aliis virtutibus. Ergo nec fidei debet poni.</p>
            <p xml:id="ta-l4d4q1-d1e285">Praeterea, contrarium distinguit sufficienter a suo contrario. Sed fides infidelitati
              contraria est. Ergo sufficienter fideles ab infidelibus distinguit; et ita non oportet
              quod per characterem distinguantur.</p>
          </div>
          <div xml:id="ta-l4d4q1-Dd1e289">
            <head xml:id="ta-l4d4q1-Hd1e291">Quaestiuncula 1</head>
            <p xml:id="ta-l4d4q1-d1e294">Respondeo dicendum ad primam quaestionem, quod illa definitio nusquam invenitur a
              Dionysio posita, sed potest accipi ex verbis ejus supra inductis; et acciperetur adhuc
              convenientius si sic diceretur: <quote xml:id="ta-l4d4q1-Qd1e296">character est signum communionis potestatis
                divinorum, et sacrae ordinationis fidelium datum a divina beatitudine</quote>. Et
              tangit quatuor causas. Primo genus characteris inquantum est character, scilicet
              signum, quod pertinet ad causam formalem. Secundo finem: datur enim hoc signum ad duo,
              ut scilicet recipiens configuretur quasi ascriptus ad communicandum divinis
              sacramentis, et actionibus sacris; et quantum ad hoc dicit: <quote xml:id="ta-l4d4q1-Qd1e299">communionis
                divinorum potestatis</quote>; et ut configuretur coordinandus aliis, quibus eadem
              potestas data est, quod tangit in hoc quod dicit: <quote xml:id="ta-l4d4q1-Qd1e302">et sacrae ordinationis
                fidelium</quote>; quae duo excommunicatio suspendit ad tempus: quia privat hominem
              participatione divinorum et communione fidelium. Tertio ponit materiam in qua, in hoc
              quod dicit: <quote xml:id="ta-l4d4q1-Qd1e305">datum a sacerdote</quote>. Quarto efficiens, scilicet <quote xml:id="ta-l4d4q1-Qd1e308">a
                divina beatitudine</quote>. Tamen definitio prius posita potest etiam sustineri, ut
              in idem redeat cum ista; ut hoc quod dicit: <quote xml:id="ta-l4d4q1-Qd1e312">communionis fidei</quote>,
              referatur ad participationem sacramentorum et actionum fidelium. Quod autem dicit:
                <quote xml:id="ta-l4d4q1-Qd1e315">et sanctae ordinationis</quote>, ponitur coordinatio ejus ad alios:
                <quote xml:id="ta-l4d4q1-Qd1e318">accedenti datum a hierarcha</quote> ponitur quantum ad causam efficientem
              instrumentalem scilicet ministrum, qui configuratione exteriori figurat
              interiorem.</p>
            <p xml:id="ta-l4d4q1-d1e322">Ad primum ergo dicendum, quod character accipit rationem signi, secundum quod per
              sacramentum visibile exterius efficitur et significatur.</p>
            <p xml:id="ta-l4d4q1-d1e325">Ad secundum dicendum, quod cum qualibet potestate exterius datur aliquod visibile
              signum illius potestatis, sicut regi in signum regiae potestatis datur corona et
              sceptrum; et pontifici mitra et baculus et anulus; et similiter cum spirituali
              potestate, quae in sacramentis confertur, datur signum sacramentale exterius; et per
              comparationem ad illud exterius signum, ipsa spiritualis potentia dicitur signum,
              inquantum homo per eam configuratur et determinatur ad actiones spirituales.</p>
            <p xml:id="ta-l4d4q1-d1e328">Ad tertium dicendum, quod communio fidei, ut patet per verba Dionysii, oportet quod
              recipiatur pro communione in sacramentis fidei, et aliis actionibus quae fidelibus
              competunt, ad quas nullus admittitur antequam characterem suscipiat spiritualis
              potestatis respectu illorum. Nec oportet quod omnis qui characterem habet, illas
              actiones bene exerceat, sicut nec omnis qui habet potentiam, bene operatur actum
              illius potentiae.</p>
            <p xml:id="ta-l4d4q1-d1e332">Ad quartum dicendum, quod ordinatio non accipitur hic pro ordinis sacramento, sed pro
              coordinatione ad alios fideles, ut in coetu fidelium aggregetur, quantum ad ea quae
              fideles facere dicuntur, vel quantum ad ea quae pro fidelibus fiunt.</p>
            <p xml:id="ta-l4d4q1-d1e335">Ad quintum dicendum, quod hoc quod dicitur: <quote xml:id="ta-l4d4q1-Qd1e337">datum accedenti a
                hierarcha</quote>, non potest accipi a verbis Dionysii, sed magis sic: <quote xml:id="ta-l4d4q1-Qd1e340">datum
                accedenti a divina beatitudine</quote>; et sic cessat objectio. Si autem accipiatur
              dans ministerio, sic dicitur a hierarcha dari character baptismalis quantum ad maximam
              solemnitatem Baptismi, quae quandoque per pontifices celebratur: sic enim Dionysius
              ibi ritum Baptismi tradit, summum sacerdotem ministrum Baptismi ponens, ut patet
              litteram ejus intuenti.</p>
          </div>
          <div xml:id="ta-l4d4q1-Dd1e346">
            <head xml:id="ta-l4d4q1-Hd1e348">Quaestiuncula 2</head>
            <p xml:id="ta-l4d4q1-d1e351">Ad secundam quaestionem dicendum, quod in illa etiam definitione tanguntur quatuor
              causae characteris. Nam causa formalis tangitur in hoc quod ponitur genus, cum dicit,
                <quote xml:id="ta-l4d4q1-Qd1e353">distinctio</quote>, id est distinctivum signum; et est genus in praecedenti
              definitione positum. Causa efficiens tangitur in hoc quod dicit: <quote xml:id="ta-l4d4q1-Qd1e356">charactere
                aeterno</quote>, idest filio, qui est figura substantiae patris; Hebr. 1. Causa
              autem materialis in qua ponitur cum dicit: <quote xml:id="ta-l4d4q1-Qd1e359">animae rationali impressa secundum
                imaginem</quote>. Causa vero finalis ponitur duplex, scilicet configuratio, in hoc
              quod dicit: <quote xml:id="ta-l4d4q1-Qd1e362">consignans Trinitatem creatam Trinitati creanti et
                recreanti</quote>, idest configurans; et distinctio in hoc quod dicit: <quote xml:id="ta-l4d4q1-Qd1e365">et
                distinguens a non configuratis secundum statum fidei</quote>. Et sicut hic ponitur
              genus proximum, ita finis proximus, et subjectum proximum, et efficiens appropriatum:
              in quo excedit praedictam definitionem haec definitio, inquantum per causas magis
              proximas datur.</p>
            <p xml:id="ta-l4d4q1-d1e369">Ad primum ergo dicendum, quod character non est signum tantum ut distinctionis nota,
              sed ut distinctionem causans, sicut et alia sacramentalia signa; et ideo eo indigetur
              ad distinctionem faciendam.</p>
            <p xml:id="ta-l4d4q1-d1e372">Ad secundum dicendum, quod istud distinctionis signum est et propter ipsum hominem
              qui suscipit, qui eo accipit distinctum posse ab aliis; et propter alios homines qui
              eum admittunt ad spirituales actiones, ex consignatione sacramentali exteriori
              interiorem perpendentes; et quo ad Deum, qui ejus actionibus spiritualibus efficaciam
              praebet.</p>
            <p xml:id="ta-l4d4q1-d1e375">Ad tertium dicendum, quod configuratio ista attenditur ad Deum secundum
              participationem divinae potestatis, quae non est neque per gratiam virtutum, neque per
              naturam.</p>
            <p xml:id="ta-l4d4q1-d1e379">Ad quartum dicendum, quod fides hominis nota est, caritas autem incerta. Nihil enim
              est alicui certius sua fide, ut Augustinus dicit; sed an habeat caritatem non est
              alicui certum, et ideo distinctio data magis respicit fidem quam caritatem vel alias
              virtutes. Vel dicendum, quod ista distinctio praecipue attenditur quantum ad
              operationes, et receptiones, quae sunt in sacramentis, in quibus maxime operatur
              fides.</p>
            <p xml:id="ta-l4d4q1-d1e382">Ad quintum dicendum, quod fides sufficienter distinguit fideles ab infidelibus
              quantum ad actus fidei, non tamen quantum ad actus spirituales qui competunt
              fidelibus, quia ad hoc oportet quod spiritualis potentia addatur.</p>
          </div>
        </div>
        <div xml:id="ta-l4d4q1-Dd1e387" type="articulus">
          <head xml:id="ta-l4d4q1-Hd1e389">Articulus 3</head>

          <head xml:id="ta-l4d4q1-Hd1e392" type="question-title">Utrum character sit in essentia animae quasi in subjecto</head>
          <div xml:id="ta-l4d4q1-Dd1e395">
            <head xml:id="ta-l4d4q1-Hd1e397">Quaestiuncula 1</head>
            <p xml:id="ta-l4d4q1-d1e400">Ad tertium sic proceditur. Videtur quod character sit in essentia animae quasi in
              subjecto. Dispositio enim et habitus sunt in eodem subjecto. Sed character disponit ad
              habitum gratiae. Cum ergo gratia sit in essentia animae sicut in subjecto, videtur
              quod etiam character.</p>
            <p xml:id="ta-l4d4q1-d1e403">Praeterea, nihil est subjectum potentiae animae nisi essentia animae. Sed character,
              ut dictum est, est quaedam spiritualis potentia. Ergo est in essentia animae sicut in
              subjecto.</p>
            <p xml:id="ta-l4d4q1-d1e406">Sed contra, character configurat Trinitatem creatam increatae, ut patet ex
              definitione supra posita. Sed Trinitas increata consistit in potentiis, unitas autem
              in essentia, ut in 1 Lib., dist. 3, dictum est. Ergo character non est in essentia
              animae.</p>
          </div>
          <div xml:id="ta-l4d4q1-Dd1e410">
            <head xml:id="ta-l4d4q1-Hd1e412">Quaestiuncula 2</head>
            <p xml:id="ta-l4d4q1-d1e415">Ulterius. Videtur quod non sit in una potentia, sed in pluribus. Quia, sicut ex
              praedicta definitione patet, character est in anima rationali secundum imaginem,
              secundum quam etiam est configuratio hominis ad Deum. Sed imago non consistit in una
              tantum potentia, sed in pluribus. Ergo nec character.</p>
            <p xml:id="ta-l4d4q1-d1e418">Praeterea, cujus est potentia, ejus est actio, et e converso, ut dicitur in 1 de
              somno et vigilia. Sed actio spiritualis, ad quam character ordinatur, est per plures
              potentias, scilicet quia requiritur et affectiva et intellectiva. Ergo character est
              in pluribus potentiis, sicut spiritualis potentia.</p>
            <p xml:id="ta-l4d4q1-d1e421">Sed contra, unum accidens non est in pluribus subjectis. Sed in uno sacramento
              imprimitur unus character. Ergo non est in pluribus potentiis.</p>
          </div>
          <div xml:id="ta-l4d4q1-Dd1e425">
            <head xml:id="ta-l4d4q1-Hd1e427">Quaestiuncula 3</head>
            <p xml:id="ta-l4d4q1-d1e430">Ulterius. Videtur quod sit magis in affectiva quam cognitiva. Quia character disponit
              ad gratiam. Sed gratia magis respicit affectivam. Ergo et character.</p>
            <p xml:id="ta-l4d4q1-d1e433">Praeterea, character est ad assimilandum nos Deo. Sed per affectum maxime Deo
              appropinquamus, et similes ei efficimur. Ergo character est in affectiva.</p>
            <p xml:id="ta-l4d4q1-d1e436">Sed contra, characterem Dionysius lumini comparat. Sed lumen magis intellectivae
              competit quam affectivae. Ergo et character.</p>
          </div>
          <div xml:id="ta-l4d4q1-Dd1e441">
            <head xml:id="ta-l4d4q1-Hd1e443">Quaestiuncula 4</head>
            <p xml:id="ta-l4d4q1-d1e446">Ulterius. Videtur quod character non indelebiliter insit potentiae cui inest.
              Accidens enim diuturnitatem habet ex causa et subjecto. Sed gratia est ab eadem causa
              et in eodem subjecto cum charactere. Ergo cum gratia amitti possit, et character
              similiter deleri poterit.</p>
            <p xml:id="ta-l4d4q1-d1e449">Praeterea: <quote xml:id="ta-l4d4q1-Qd1e451">cum venerit quod perfectum est, evacuabitur quod ex parte
                est</quote>; 1 Corinth. 13, 10. Sed character est ex parte: datur enim ad
              distinguendum in operibus sacramentalibus, quae competunt secundum statum viae. Ergo
              in patria character cessabit, et ita est delebilis.</p>
            <p xml:id="ta-l4d4q1-d1e455">Sed contra, si character deleretur, maxime per culpam deleretur. Sed per culpam non
              deletur, quia sacerdos malus non reordinatur, ut iterum characterem accipiat. Ergo
              character est indelebilis.</p>
          </div>
          <div xml:id="ta-l4d4q1-Dd1e459">
            <head xml:id="ta-l4d4q1-Hd1e461">Quaestiuncula 5</head>
            <p xml:id="ta-l4d4q1-d1e464">Ulterius. Videtur quod Christus habuerit characterem. Ipse enim sacerdos fuit
              secundum ordinem Melchisedech, Heb. 7, quod est sacerdotium novi testamenti. Sed tale
              sacerdotium requirit characterem. Ergo Christus habuit characterem.</p>
            <p xml:id="ta-l4d4q1-d1e467">Praeterea, nihil quod est perfectionis quantum ad animam, vel dignitatis, Christo
              subtrahendum est. Sed character decorat et nobilitat animam in qua est. Ergo character
              in Christo fuit.</p>
            <p xml:id="ta-l4d4q1-d1e470">Sed contra, character est regeneratorum, et accipientium aliquid a sacramentis. Sed
              Christus non accepit aliquid a sacramentis, nec renatus est etiam: quia, sicut dicit
              Augustinus, in Enchir., ipse solus ita potuit nasci, ut non esset ei opus renasci.
              Ergo non habet characterem.</p>
          </div>
          <div xml:id="ta-l4d4q1-Dd1e474">
            <head xml:id="ta-l4d4q1-Hd1e476">Quaestiuncula 1</head>
            <p xml:id="ta-l4d4q1-d1e479">Respondeo dicendum ad primam quaestionem, quod natura proportionaliter spiritualitati
              substernitur, sicut perfectibile perfectioni. Unde sicut gratia, quae est spiritualis
              vitae principium, est in essentia animae sicut in subjecto; ita et character, qui est
              spiritualis potentia, est sicut in subjecto in naturali potentia animae, et non in
              essentia animae, ut quidam dicunt, nisi mediante potentia animae.</p>
            <p xml:id="ta-l4d4q1-d1e482">Ad primum ergo dicendum, quod dispositionem esse in eodem cum eo ad quod disponit,
              non est necesse, nisi quando dispositio postea fit perfectio, sicut scientia quae
              prius fuit dispositio, postea fit habitus; et ideo scientia dispositio et scientia
              habitus sunt in eodem subjecto proximo. Non autem hoc oportet quando dispositio et
              perfectio differunt per essentiam; sed possunt esse in diversis subjectis; et
              praecipue quando illa diversa habent ordinem ad invicem; sicut operatio sensibilis est
              dispositio ad intelligibilem operationem, et similiter character est dispositio ad
              gratiam.</p>
            <p xml:id="ta-l4d4q1-d1e485">Ad secundum dicendum, quod illa objectio procedit de potentiis naturalibus; sed
              potentias spirituales oportet fundari in naturalibus.</p>
          </div>
          <div xml:id="ta-l4d4q1-Dd1e489">
            <head xml:id="ta-l4d4q1-Hd1e491">Quaestiuncula 2</head>
            <p xml:id="ta-l4d4q1-d1e494">Ad secundam quaestionem dicendum, quod esse in pluribus potentiis est dupliciter: aut
              ita quod aequaliter sit in omnibus, sicut essentia animae est in omnibus potentiis;
              aut ita quod sit in una per prius, et per posterius respiciat alias mediante illa in
              qua primo est; sicut electio est in intellectu et appetitu, et formaliter in appetitu
              perficitur, ut patet per philosophum in 6 Ethicor. Primo ergo modo nullum accidens
              potest esse in pluribus potentiis quia accidens numeratur et distinguitur penes
              materiam et distinctionem subjecti; et ideo cum character sit accidens, non potest
              esse in pluribus potentiis animae primo modo, sed secundo modo: quia unam respicit per
              prius, et alias per posterius.</p>
            <p xml:id="ta-l4d4q1-d1e497">Ad primum ergo dicendum, quod etiam potentiae magis habent ordinem ad invicem, ut in
              1 Lib. dictum est; et ideo quod est in una, potest aliquando ad alias redundare.</p>
            <p xml:id="ta-l4d4q1-d1e500">Ad secundum dicendum, quod quando ad unam actionem requiruntur plures potentiae, in
              illa actione est principalis una potentia quasi movens et trahens alias in obsequium
              sui, et aliae induunt quodammodo formam ipsius; et ideo ex eo quod est in principali
              potentia, potest actio illa sufficienter perfici.</p>
          </div>
          <div xml:id="ta-l4d4q1-Dd1e504">
            <head xml:id="ta-l4d4q1-Hd1e506">Quaestiuncula 3</head>
            <p xml:id="ta-l4d4q1-d1e509">Ad tertiam quaestionem dicendum, quod imago principaliter consistit in potentia
              cognitiva, quia ex memoria et intelligentia oritur voluntas; unde tota imago est in
              intellectiva parte sicut in radice; et ideo omne quod attribuitur homini ratione
              imaginis, principaliter respicit intellectivam, et ex consequenti affectivam: quia
              etiam ex intellectiva parte habet homo quod sit homo; sed ex affectiva quod sit bonus
              vel malus; et ideo quia character respicit imaginem, principaliter est in intellectiva
              parte.</p>
            <p xml:id="ta-l4d4q1-d1e512">Ad primum ergo dicendum, quod gratia non est neque in intellectiva neque in
              affectiva, sed in essentia animae; tamen magis de propinquo respicit affectivam, quia
              gratia datur ad bene operandum; qualiter autem aliquis operetur, praecipue ex
              voluntate pendet. Sed character datur ad exercendas actiones spirituales aliquas
              simpliciter: quod autem bene vel male fiant, hoc est per gratiam et per habitum
              virtutum; et ideo non est similis ratio de charactere et gratia.</p>
            <p xml:id="ta-l4d4q1-d1e515">Ad secundum dicendum, quod assimilatio in bonitate praecipue est ad Deum per
              voluntatem; sed assimilatio in esse et posse magis est ex parte intellectus: quia ex
              hoc ipso quod aliquid esse immateriale habet, intellectivum est, et potentiam habet
              quodammodo infinitam, secundum quod intellectus universalium est, quae quodammodo
              infinita sunt virtute; et ideo cum conformitas characteris respiciat spiritualem
              potestatem, magis competit intellectivae parti quam affectivae.</p>
          </div>
          <div xml:id="ta-l4d4q1-Dd1e519">
            <head xml:id="ta-l4d4q1-Hd1e521">Quaestiuncula 4</head>
            <p xml:id="ta-l4d4q1-d1e524">Ad quartam quaestionem dicendum, quod impressio characteris est per quamdam animae
              rationalis sanctificationem, prout sanctificatio dicitur deputatio alicujus ad aliquid
              sacrum. Ad hanc autem sanctificationem non magis active comparatur anima
              sanctificanda, quam aqua sanctificanda, vel oleum vel chrisma, ad sui
              sanctificationem; nisi quod homo se subjicit tali sanctificationi per consensum, res
              autem praedictae subjiciuntur, quia libero arbitrio carent; et ideo qualitercumque
              anima varietur per proprias operationes, nunquam characterem amittit; sicut nec
              chrisma nec oleum nec panis consecratus unquam sanctificationem perdunt,
              qualitercumque transmutentur, dummodo non corrumpantur.</p>
            <p xml:id="ta-l4d4q1-d1e527">Ad primum ergo dicendum, quod causa indelebilitatis characteris est ex parte
              subjecti, quod est incorruptibile, et ex parte causae, quae est invariabilis. Gratia
              autem habet aliquo modo causam non efficientem, sed disponentem ex parte subjecti:
              quia, secundum Augustinum: <quote xml:id="ta-l4d4q1-Qd1e529">qui creavit te sine te, non justificabit te sine
                te</quote>; et ideo per indispositionem subjecti gratia amittitur.</p>
            <p xml:id="ta-l4d4q1-d1e533">Ad secundum dicendum, quod per characterem homo configuratur ad hoc quod sit de coetu
              fidelium, et particeps hierarchicarum actionum. Ecclesiasticae autem hierarchiae
              succedit caelestis; et ideo ad communionem fidelium in Ecclesia triumphante, et ad
              participationem actionum caelestis hierarchiae character in patria perficiet; et sic
              erit ad alios actus; sicut virtutes et dona in damnatis etiam manent. Sed hoc est per
              accidens praeter intentionem imprimentis characterem, quod recipiens damnetur; et ideo
              non est ibi ordinatus ad aliquem finem: quia quae praeter intentionem accidunt, carent
              ordine ad finem. Tamen Deus, qui nihil inordinatum relinquit, elicit ex hoc aliquod
              bonum, scilicet quod appareat justior eorum damnatio qui tantum munus neglexerunt.</p>
          </div>
          <div xml:id="ta-l4d4q1-Dd1e538">
            <head xml:id="ta-l4d4q1-Hd1e540">Quaestiuncula 5</head>
            <p xml:id="ta-l4d4q1-d1e543">Ad quintam quaestionem dicendum, quod quidam dicunt, quod Christus non habuit
              characterem baptismalem, quia a Baptismo nihil accepit: habuit autem characterem
              ordinis, qui pertinet ad quemdam eminentem statum. Sed melius est, si dicatur, quod
              Christus nullum characterem habuit: quia ipse habuit potestatem plenitudinis in
              sacramentis, quasi ea instituens, et eis efficaciam praebens. Unde sicut poterat
              inducere effectum sacramenti in aliquo sine sacramento exteriori, ita ex parte ipsius
              ad hoc non requirebatur aliquod sacramentale interius.</p>
            <p xml:id="ta-l4d4q1-d1e546">Ad primum ergo dicendum, quod ipse fuit sacerdos, quasi sacerdotium instituens; et
              ideo ejus non est habere characterem, sed illius qui aliunde sacerdotium recipit, ut
              per characterem principali sacerdoti configuretur.</p>
            <p xml:id="ta-l4d4q1-d1e549">Ad secundum dicendum, quod aliquid est perfectionis in nobis quod non esset Christi,
              sicut gratia adoptionis; et similiter est de charactere, qui poneret in eo potestatem
              spiritualem coarctatam, et ab alio derivatam.</p>
          </div>
        </div>
        <div xml:id="ta-l4d4q1-Dd1e555">
          <head xml:id="ta-l4d4q1-Hd1e557" type="articulus">Articulus 4</head>

          <head xml:id="ta-l4d4q1-Hd1e560" type="question-title">Utrum character solum in sacramentis novae legis
            imprimatur</head>
          <div xml:id="ta-l4d4q1-Dd1e563">
            <head xml:id="ta-l4d4q1-Hd1e565">Quaestiuncula 1</head>
            <p xml:id="ta-l4d4q1-d1e568">Ad quartum sic proceditur. Videtur quod non solum in sacramentis novae legis
              character imprimatur. Characteris enim effectus est configurare et distinguere. Sed
              hoc faciunt virtutes: quia in eis boni et a malis distinguuntur, et Deo assimilantur.
              Ergo per virtutes, et non per sacramenta novae legis tantum, character imprimitur.</p>
            <p xml:id="ta-l4d4q1-d1e571">Praeterea, sicut per sacramenta novae legis distinguitur populus fidelis ab infideli,
              ita per sacramenta veteris legis distinguebatur. Ergo sacramenta novae legis non magis
              imprimunt characterem quam sacramenta veteris legis.</p>
            <p xml:id="ta-l4d4q1-d1e574">Sed contra, habens characterem non baptizatur, quia alii characteres Baptismum
              praesupponunt, qui etiam iterari non debet. Sed habentes virtutem, et qui sacramenta
              veteris legis susceperant, baptizabantur. Ergo neque per virtutes neque per sacramenta
              veteris legis character imprimitur.</p>
          </div>
          <div xml:id="ta-l4d4q1-Dd1e578">
            <head xml:id="ta-l4d4q1-Hd1e580">Quaestiuncula 2</head>
            <p xml:id="ta-l4d4q1-d1e583">Ulterius. Videtur quod per omnia sacramenta legis novae imprimatur character. In
              quolibet enim sacramento novae legis est aliquid quod est sacramentum tantum, et
              aliquid quod est res tantum, et aliquid quod est res et sacramentum. Sed character in
              Baptismo est illud quod est res et sacramentum. Ergo in quolibet sacramento novae
              legis imprimitur character.</p>
            <p xml:id="ta-l4d4q1-d1e586">Praeterea, quolibet sacramento novae legis confertur gratia, et distinguitur
              recipiens a non recipiente. Cum ergo character sit disponens ad gratiam, et
              distinguat, videtur quod in quolibet sacramento novae legis character imprimatur.</p>
            <p xml:id="ta-l4d4q1-d1e589">Sed contra, nullum sacramentum, in quo character imprimitur, iteratur: quia character
              indelebilis est. Sed quaedam sacramenta iterantur. Ergo non omnia sacramenta novae
              legis characterem imprimunt.</p>
          </div>
          <div xml:id="ta-l4d4q1-Dd1e593">
            <head xml:id="ta-l4d4q1-Hd1e595">Quaestiuncula 3</head>
            <p xml:id="ta-l4d4q1-d1e598">Ulterius. Videtur quod in sacramento Baptismi character non imprimatur. Baptismus
              enim sanguinis est dignior quam Baptismus fluminis, quia meretur aureolam. Sed in
              Baptismo sanguinis non imprimitur character. Ergo nec in Baptismo fluminis.</p>
            <p xml:id="ta-l4d4q1-d1e601">Praeterea, Baptismus fluminis non habet supra Baptismum flaminis nisi aquam. Sed
              Baptismus ratione aquae non potest imprimere characterem: alias Baptismus Joannis
              impressisset characterem: quod esse non potest, cum baptizati a Joanne iterum
              baptizarentur, ut supra, dist. 2, art. 4, dictum est. Ergo nec Baptismus fluminis
              characterem imprimit.</p>
            <p xml:id="ta-l4d4q1-d1e604">Sed contra est auctoritas Dionysii, ex qua characteris traditio derivatur: quia ipse
              inducit verba illa unde definitio characteris accipitur in tractatu de Baptismo.</p>
          </div>
          <div xml:id="ta-l4d4q1-Dd1e609">
            <head xml:id="ta-l4d4q1-Hd1e611">Quaestiuncula 4</head>
            <p xml:id="ta-l4d4q1-d1e614">Ulterius. Videtur quod character sit sicut a causa efficiente prima a solo filio.
                <quote xml:id="ta-l4d4q1-Qd1e616">Character enim est distinctio a charactere aeterno impressa</quote> etc., ut
              supra, art. 2, quaestiunc. 2, dictum est. Sed character aeternus est solus filius,
              sicut et imago. Ergo a solo filio character imprimitur.</p>
            <p xml:id="ta-l4d4q1-d1e620">Praeterea, charactere configuratur et assimilatur anima Deo. Sed principium
              assimilationis ad Deum est filius; unde Augustinus filium nominat similitudinem, per
              quam ad unitatem reformamur, ut patet 1 Lib., dist. 3. Ergo character est tantum a
              filio.</p>
            <p xml:id="ta-l4d4q1-d1e623">Sed contra est quod Dionysius dicit, quod signum characteris datur a divina
              beatitudine. Sed divina beatitudo est communis tribus personis. Ergo character non
              datur a solo filio.</p>
          </div>
          <div xml:id="ta-l4d4q1-Dd1e627">
            <head xml:id="ta-l4d4q1-Hd1e629">Quaestiuncula 1</head>
            <p xml:id="ta-l4d4q1-d1e632">Respondeo dicendum ad primam quaestionem, quod, sicut in 2 Ethic., dicit philosophus:
                <quote xml:id="ta-l4d4q1-Qd1e634">virtus ex quibus innascitur, ea operatur</quote>, loquens de virtute
              acquisita; et similiter est in omnibus virtutibus quae ex aliquibus actibus aliquo
              modo causantur. Unde cum character sit virtus, seu potentia spiritualis ad actiones
              sacramentales ordinata, si ex aliquo quod per nos fiat, imprimi character debeat,
              oportet quod per sacramenta novae legis imprimatur, et per ea tantum, quia ad illas
              actiones tantum directe illa potentia ordinatur.</p>
            <p xml:id="ta-l4d4q1-d1e638">Ad primum ergo dicendum, quod actiones spirituales ad quas character ordinat, intra
              Ecclesiam tantum exercentur; et ideo pro nihilo potestas ad illas actiones daretur
              alicui, nisi tali modo quod innotesceret illis qui sunt de Ecclesia, ut eum ad tales
              actiones admittant. Per gratiam autem, et virtutes non posset innotescere quia ignotae
              sunt; et ideo oportet quod imprimatur character per signa visibilia sacramentorum.</p>
            <p xml:id="ta-l4d4q1-d1e641">Ad secundum dicendum, quod sacramenta veteris legis ex opere operato nihil
              conferebant, et ideo illae actiones non requirebant aliquam spiritualem potestatem; et
              ideo nec ab illis, nec ad illa imprimebatur character.</p>
          </div>
          <div xml:id="ta-l4d4q1-Dd1e645">
            <head xml:id="ta-l4d4q1-Hd1e647">Quaestiuncula 2</head>
            <p xml:id="ta-l4d4q1-d1e650">Ad secundam quaestionem dicendum, quod sacramenta legis novae sunt sanctificationes
              quaedam. Sanctificatio autem duobus modis accipitur. Uno modo pro emundatione, quia
              sanctum est mundum. Alio modo pro mancipatione ad aliquod sacrum, sicut dicitur altare
              sanctificari, vel aliquod hujusmodi. Omnia ergo sacramenta sunt sanctificationes primo
              modo, quia omnia dantur in remedium contra aliquem defectum, ut dictum est prius,
              dist. 2, sed quaedam sunt sanctificationes etiam secundo modo, sicut patet praecipue
              in ordine, quia ordinatus mancipatur ad aliquid sacrum: non autem omnia, sicut patet
              de poenitentia. Quicumque autem mancipatur ad aliquid sacrum spirituale exercendum,
              oportet quod habeat spiritualem potestatem, et solum talis; et ideo non omnia
              sacramenta novae legis characterem imprimunt, sed quaedam, quae etiam secundo modo
              sanctificationes sunt.</p>
            <p xml:id="ta-l4d4q1-d1e653">Ad primum ergo dicendum, quod quamvis illud quod est res et sacramentum, in Baptismo
              sit character, non tamen oportet quod sit character in omnibus sacramentis in quibus
              est res et sacramentum. Quid autem sit res et sacramentum in singulis, postea
              singillatim ostendetur.</p>
            <p xml:id="ta-l4d4q1-d1e656">Ad secundum dicendum, quod quamvis quodlibet sacramentum distinguat a non habente,
              non tamen tali distinctione indelebili, qualis est distinctio in sacramentis
              sanctificantibus secundo modo; et ideo non est simile de omnibus sacramentis.</p>
          </div>
          <div xml:id="ta-l4d4q1-Dd1e660">
            <head xml:id="ta-l4d4q1-Hd1e662">Quaestiuncula 3</head>
            <p xml:id="ta-l4d4q1-d1e665">Ad tertiam quaestionem, dicendum, quod sicut in naturalibus est potentia activa et
              potentia naturalis passiva; ita etiam in spiritualibus est potentia spiritualis quasi
              passiva per quam homo efficitur susceptivus spiritualium actionum; et talis
              spiritualis potentia confertur in Baptismo: quia non baptizatus effectum aliorum
              sacramentorum suscipere non posset, unde et per consequens nec aliis tradere: et haec
              est prima distinctio, qua communiter totus populus fidelis, cujus est sacramentorum
              participem esse, ab aliis distinguitur. Alia potentia est activa spiritualis ordinata
              ad sacramentorum dispensationem, et aliarum sacrarum hierarchicarum actionum
              exercitium; et haec potestas traditur in confirmatione et ordine, ut suis locis
              patebit. Et quia in ecclesiastica hierarchia non omnes sunt agentes, ut puta
              perficientes purgantes, et illuminantes, sicut omnes sunt recipientes puta purgandi,
              illuminandi, perficiendi, ut dicit Dionysius; ideo isti duo characteres non
              distinguunt populum Dei universaliter ab aliis, sed quosdam de populo ab aliis.</p>
            <p xml:id="ta-l4d4q1-d1e668">Ad primum ergo dicendum, quod Baptismus sanguinis non habet efficaciam sacramentalem,
              sed solum meritoriam; et ideo ibi non confertur potestas spiritualis ad actiones
              hierarchicas, nec character sicut in Baptismo fluminis, quod est sacramentum.</p>
            <p xml:id="ta-l4d4q1-d1e671">Ad secundum dicendum, quod nec Baptismus flaminis tantum, nec Baptismus aquae tantum
              sufficit ad sacramentum novae legis; et ideo neuter eorum characterem imprimit.</p>
          </div>
          <div xml:id="ta-l4d4q1-Dd1e675">
            <head xml:id="ta-l4d4q1-Hd1e677">Quaestiuncula 4</head>
            <p xml:id="ta-l4d4q1-d1e680">Ad quartam quaestionem dicendum, quod omnis effectus in creatura est communiter a
              tota Trinitate; unde et character non est tantum a filio, sed a tribus personis.
              Attribuitur autem filio tum propter rationem similitudinis ad proprium personae, quia
              ipse per proprietatem est imago et figura, sive character patris; tum quia virtus
              passionis Christi operatur in sacramentis.</p>
            <p xml:id="ta-l4d4q1-d1e683">Et per hoc patet solutio ad objecta.</p>
          </div>
        </div>
      </div>
    </body>
  </text>
</TEI>