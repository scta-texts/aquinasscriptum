<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 9, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 9, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="130a"/>
      </div>
    </front>
    <body>
      <div xml:id="ta-l4d9q1">
        <head xml:id="ta-l4d9q1-Hd1e97">Librum IV, Distinctio 9, Quaestio 1</head>


        <div xml:id="ta-l4d9q1-Dd1e100">
          <head xml:id="ta-l4d9q1-Hd1e102">Prooemium</head>
          <p xml:id="ta-l4d9q1-d1e105">Postquam determinavit Magister de sacramento Eucharistiae secundum se, hic determinat
            de usu ipsius; et dividitur in partes tres: in prima distinguit duos modos manducandi
            corpus Christi; in secunda excludit ex determinatis quemdam errorem, ibi: <quote xml:id="ta-l4d9q1-Qd1e107">haec
              verba et alia hujusmodi (...) quidam obtuso corde legentes, erroris caligine involuti
              sunt</quote>; in tertia manifestat quaedam dubia ex praedeterminatis, ibi:
              <quote xml:id="ta-l4d9q1-Qd1e110">secundum hos duos modos sumendi intelligentia quorumdam verborum ambigue
              dictorum distinguenda est</quote>. Secunda dividitur in duas: in prima ponit errorem;
            in secunda excludit ipsum, ibi: <quote xml:id="ta-l4d9q1-Qd1e113">sed indubitanter tenendum est, a bonis sumi non
              modo sacramentaliter, sed et spiritualiter</quote>. Hic quaeruntur quinque: 1 de
            manducatione corporis Christi; 2 qui possint manducare; 3 utrum peccatoribus liceat
            corpus Christi manducare; 4 utrum corporaliter pollutis; 5 utrum cuilibet sit dandum ad
            manducandum.</p>
        </div>
        <div xml:id="ta-l4d9q1-Dd1e118" type="articulus">
          <head xml:id="ta-l4d9q1-Hd1e120">Articulus 1</head>

          <head xml:id="ta-l4d9q1-Hd1e123" type="questionTitle">Utrum corpus Christi debeat sumi per modum manducationis</head>
          <div xml:id="ta-l4d9q1-Dd1e126">
            <head xml:id="ta-l4d9q1-Hd1e128">Quaestiuncula 1</head>
            <p xml:id="ta-l4d9q1-d1e131">Ad primum sic proceditur. Videtur quod corpus Christi non debeat sumi per modum
              manducationis. Quia quod manducatur, per os intrat. Omne autem quod per os intrat, in
              ventrem vadit, et per secessum emittitur, ut dicitur Matth. 15; quod dignitati
              corporis Christi non competit. Ergo non debet per modum manducationis sumi.</p>
            <p xml:id="ta-l4d9q1-d1e134">Praeterea, quod manducatur, ad manducantem trahitur. Sed, sicut dicit Dionysius, nos
              non trahimus Deum ad nos, sed magis nos in Deum. Ergo non debemus nos Deo conjungi per
              modum manducationis.</p>
            <p xml:id="ta-l4d9q1-d1e137">Praeterea, hoc sacramentum ordinatur ad refectionem mentis. Sed refectio mentis, quae
              erit in patria, erit per visionem. Ergo corpus Christi deberet dari videndum, non
              manducandum.</p>
            <p xml:id="ta-l4d9q1-d1e140">Sed contra, est quod dicitur Joan. 6, 56: <quote xml:id="ta-l4d9q1-Qd1e142">caro mea vere est cibus</quote>. Sed
              usus cibi non est ut videatur, sed ut manducetur. Ergo non debet videri tantum corpus
              Christi, sed manducari.</p>
            <p xml:id="ta-l4d9q1-d1e147">Praeterea, oportet membra capiti realiter conjungi, ad hoc quod vivificentur. Sed per
              visum non conjungitur nobis aliquid realiter, sed secundum similitudinem tantum. Ergo
              non per visum, sed per manducationem corpus Christi sumi debet.</p>
          </div>
          <div xml:id="ta-l4d9q1-Dd1e151">
            <head xml:id="ta-l4d9q1-Hd1e153">Quaestiuncula 2</head>
            <p xml:id="ta-l4d9q1-d1e156">Ulterius. Videtur quod manducatio corporis Christi sit de necessitate salutis. Sicut
              enim dicitur de Baptismo, Joan. 3, 5: <quote xml:id="ta-l4d9q1-Qd1e158">nisi quis renatus fuerit ex aqua et
                spiritu sancto, non potest intrare in regnum caelorum</quote>; ita dictum est Joan.
              6, 54: <quote xml:id="ta-l4d9q1-Qd1e161">nisi manducaveritis carnem filii hominis, et biberitis ejus sanguinem,
                non habebitis vitam in vobis</quote>. Sed propter verba praedicta dicitur Baptismus
              sacramentum necessitatis. Ergo eadem ratione manducatio corporis Christi est de
              necessitate salutis.</p>
            <p xml:id="ta-l4d9q1-d1e165">Praeterea, Innocentius III dicit, quod manducandus est agnus, ut a vastante Angelo
              protegamur. Sed protegi a vastante Angelo est de necessitate salutis. Ergo et
              praedicta manducatio.</p>
            <p xml:id="ta-l4d9q1-d1e168">Praeterea, per istam manducationem Christo incorporamur. Sed hoc est de necessitate
              salutis, sicut et a peccato mundari. Ergo praedicta manducatio est de necessitate
              salutis, sicut et poenitentia et Baptismus, quibus a peccatis mundamur.</p>
            <p xml:id="ta-l4d9q1-d1e171">Sed contra, pueri baptizati salutem consequuntur, cum gratia in Baptismo detur. Sed
              eis non datur corpus Christi manducandum. Ergo manducatio praedicta non est de
              necessitate salutis.</p>
            <p xml:id="ta-l4d9q1-d1e175">Praeterea Baptismi ministerium propter hoc quod est de necessitate salutis, omnibus
              est concessum in casu necessitatis. Sed hoc sacramentum per solos sacerdotes perfici
              potest. Ergo non est sacramentum necessitatis.</p>
          </div>
          <div xml:id="ta-l4d9q1-Dd1e179">
            <head xml:id="ta-l4d9q1-Hd1e181">Quaestiuncula 3</head>
            <p xml:id="ta-l4d9q1-d1e184">Ulterius. Videtur quod male distinguantur duo modi manducationis in littera. Corpus
              enim Christi est cibus spiritualis. Sed cibi corporalis manducatio semper est
              corporalis. Ergo et hujus cibi manducatio semper est spiritualis; et ita non sunt duo
              modi manducationis.</p>
            <p xml:id="ta-l4d9q1-d1e187">Praeterea, in aliis sacramentis non attenditur aliqua distinctio nisi ex parte
              recipientis tantum, sicut quod quidam accedunt ficti, quidam non. Sed haec distinctio
              videtur esse ex parte ipsius sacramenti. Ergo inconvenienter ponitur.</p>
            <p xml:id="ta-l4d9q1-d1e190">Praeterea, ubi unum propter alterum, ibi unum tantum. Sed manducatio sacramentalis
              est propter spiritualem. Ergo una non debet contra aliam distingui.</p>
            <p xml:id="ta-l4d9q1-d1e193">Sed contra, videtur quod sint plures modi. Quia usus hujus sacramenti dicitur
              manducatio. Sed in hoc sacramento sunt tria; scilicet id quod est sacramentum tantum,
              id quod est res et sacramentum, et id quod est res tantum. Ergo debent esse tres modi
              manducationis.</p>
            <p xml:id="ta-l4d9q1-d1e197">Praeterea, in Baptismo etiam fit trimembris divisio suscipientium: quidam enim
              suscipiunt rem et sacramentum; quidam sacramentum et non rem; quidam rem, et non
              sacramentum. Sed susceptio hujus sacramenti dicitur manducatio. Ergo hic etiam debet
              distingui triplex modus manducandi.</p>
          </div>
          <div xml:id="ta-l4d9q1-Dd1e202">
            <head xml:id="ta-l4d9q1-Hd1e204">Quaestiuncula 1</head>
            <p xml:id="ta-l4d9q1-d1e207">Respondeo dicendum ad primam quaestionem, quod, sicut dictum est, ad perfectionem
              sacramentorum novae legis exigitur quod sit sacramentum aliquod in quo Christus nobis
              realiter conjungatur et uniatur, non solum per participationem virtutis ejus, sicut
              est in aliis sacramentis; et quia sacramentum est sensibile signum, ideo oportet quod
              alicui sensui usus sacramenti approprietur. In sensibilibus autem est triplex
              differentia. Quaedam enim sentientibus neque conjunguntur neque uniuntur, sicut ea
              quae sentiuntur per medium extrinsecum, ut in visu praecipue accidit et auditu et
              olfactu, sed solum similitudines sensibilium ad sensum referuntur. Quaedam autem
              sensibilia conjunguntur quidem, sed non uniuntur realiter, sed secundum assimilationem
              qualitatis tantum, sicut accidit in tactu: quia qualitates tangibilium immutant
              tactum; nec tamen ex tangente et tacto fit unum nisi secundum quid. Quaedam autem et
              conjunguntur et uniuntur, sicut accidit in cibis et potibus. Et ideo sumptio hujus
              sacramenti congrue per modum manducationis fit. Alia vero sacramenta novae legis,
              quibus per virtutem eis inditam Christo assimilamur, fiunt in tangendo tantum, ut
              Baptismus. Figurae autem veteris testamenti quae solam similitudinem Christi venturi
              habebant, significabant per modum visionis. Competit etiam manducatio passioni Christi
              in hoc sacramento repraesentatae, per quam corpus Christi vulneratum fuit; convenit
              etiam effectui, qui est robur animae.</p>
            <p xml:id="ta-l4d9q1-d1e210">Ad primum ergo dicendum, quod ratio illa procedit de cibo qui ordinatur ad
              refectionem corporis quem oportet digeri, et sic impuro separato in membra converti;
              sed cibus iste ordinatur ad refectionem mentis: et propter hoc ratio non sequitur.</p>
            <p xml:id="ta-l4d9q1-d1e213">Ad secundum dicendum, quod de ratione manducationis est quod aliquid per os introrsum
              sumatur; sed esse in aliter in spiritualibus, et aliter in corporalibus sumitur: quia
              in corporalibus quod est in, continetur sicut locatum in loco; in spiritualibus autem
              quod est in continet sicut anima corpus. Et ideo convenienter cibus corporis trahitur
              ad corpus, ut contentum ad continens: cibus autem mentis trahit ad se mentem, ut
              continens contentum: propter quod Augustinus dicit sibi dictum: <quote xml:id="ta-l4d9q1-Qd1e215">non tu me
                mutabis in te, sicut cibum carnis tuae; sed tu mutaberis in me</quote>.</p>
            <p xml:id="ta-l4d9q1-d1e219">Ad tertium dicendum, quod res visa beatificans per essentiam suam videnti conjungetur
              in patria; quod quidem non accidit in visione corporali. Et quia oportebat hanc
              conjunctionem significari per aliquod sensibile signum, oportuit illud sensibile ad
              hoc assumi quod realiter conjungatur et uniatur. In patria autem signis
              sacramentalibus opus non erit; nihilominus propter similitudinem ad ea quae nunc
              geruntur, frequenter illa beata visio nobis per figuram manducationis in Scriptura
              exprimitur.</p>
          </div>
          <div xml:id="ta-l4d9q1-Dd1e223">
            <head xml:id="ta-l4d9q1-Hd1e225">Quaestiuncula 2</head>
            <p xml:id="ta-l4d9q1-d1e228">Ad secundam quaestionem dicendum, quod gratia est sufficiens causa gloriae; unde omne
              illud sine quo potest haberi gratia, non est de necessitate salutis. Hoc autem
              sacramentum gratiam praesupponit, quia praesupponit Baptismum, in quo gratia datur:
              nec debet peccato praeveniri, quod gratiam privet; et ideo quantum est de se, non est
              de necessitate salutis. Sed de ordinatione Ecclesiae homines obligantur secundum
              Ecclesiae statutum corpus Christi semel in anno sumere.</p>
            <p xml:id="ta-l4d9q1-d1e231">Ad primum ergo dicendum, quod dominus loquitur de manducatione spirituali sine qua
              non potest esse salus.</p>
            <p xml:id="ta-l4d9q1-d1e234">Ad secundum dicendum, quod Innocentius loquitur quantum ad instructionem Ecclesiae,
              vel etiam quantum ad manducationem spiritualem.</p>
            <p xml:id="ta-l4d9q1-d1e237">Ad tertium dicendum, quod incorporatio spiritualis ad Christum potest esse sine
              manducatione sacramentali; et ideo non oportet quod sit sacramenti susceptio de
              necessitate salutis.</p>
          </div>
          <div xml:id="ta-l4d9q1-Dd1e241">
            <head xml:id="ta-l4d9q1-Hd1e243">Quaestiuncula 3</head>
            <p xml:id="ta-l4d9q1-d1e246">Ad tertiam quaestionem dicendum, quod divisio formalis alicujus sumitur penes id quod
              competit ei per se, et non per accidens. Usus autem alicujus rei per se et non per
              accidens, est quando utitur quis re aliqua ad hoc ad quod instituta est. Unde cum
              manducatio dicat usum hujus sacramenti, quod quidem ad hoc institutum est ut quis re
              sacramenti potiatur; distinguetur manducatio secundum duas res hujus sacramenti: ut
              manducatio sacramentalis respondeat ei quod est res et sacramentum; manducatio vero
              spiritualis ei quod est res tantum.</p>
            <p xml:id="ta-l4d9q1-d1e249">Ad primum ergo dicendum, quod manducatio cibi corporalis non praesupponit aliam
              manducationem quae sit ejus causa sicut manducatio spiritualis praesupponit
              sacramentalem quasi causam. Unde in his qui sacramentaliter manducant, potest ex
              defectu manducantium impediri effectus sacramenti, qui est spiritualis manducatio; et
              ideo possunt haec manducationes ab invicem separari, et propter hoc oportet eas
              distinguere.</p>
            <p xml:id="ta-l4d9q1-d1e252">Ad secundum dicendum, quod perfectio aliorum sacramentorum in ipso usu consistit; et
              ideo eorum distinctio non potest nisi ex parte recipientium sumi: sed perfectio hujus
              sacramenti in ipsa materiae consecratione consistit; et ideo potest esse hic
              distinctio ex parte ipsius sacramenti.</p>
            <p xml:id="ta-l4d9q1-d1e255">Ad tertium dicendum, quod verbum illud intelligitur in his quae hoc modo ad se
              invicem ordinantur quod ab invicem separari non possunt; sicut quando talis effectus
              nunquam potest esse sine tali causa, nec e converso; et tunc etiam non excluditur
              diversitas rerum inter causam et causatum, sed ponitur necessitas ordinis.</p>
            <p xml:id="ta-l4d9q1-d1e259">Ad quartum dicendum, quod id quod est hic res et sacramentum, nunquam separatur ab eo
              quod est sacramentum tantum; et si separaretur usus ejus quod est sacramentum tantum,
              esset accidentalis usus; et ideo penes hoc non debet sumi aliquis modus manducationis
              specialis.</p>
            <p xml:id="ta-l4d9q1-d1e262">Ad quintum dicendum, quod hic etiam posset fieri talis distinctio. In quibusdam enim
              conjunguntur duae manducationes, et hi suscipiunt rem et sacramentum; et in quibusdam
              separantur, et hi suscipiunt vel rem tantum, vel sacramentum tantum. Sed quia haec
              divisio magis se tenet ex parte suscipientium quam ex parte sacramenti; ideo non est
              propria huic sacramento sicut Baptismo.</p>
          </div>
        </div>
        <div xml:id="ta-l4d9q1-Dd1e267" type="articulus">
          <head xml:id="ta-l4d9q1-Hd1e269">Articulus 2</head>

          <head xml:id="ta-l4d9q1-Hd1e272" type="questionTitle">Utrum peccator manducet corpus Christi sacramentaliter</head>
          <div xml:id="ta-l4d9q1-Dd1e275">
            <head xml:id="ta-l4d9q1-Hd1e277">Quaestiuncula 1</head>
            <p xml:id="ta-l4d9q1-d1e280">Ad secundum sic proceditur. Videtur quod peccator non manducet corpus Christi
              sacramentaliter. Quia, ut dicitur Sap. 1, 4, <quote xml:id="ta-l4d9q1-Qd1e282">in malevolam animam non introibit
                sapientia, nec habitabit in corpore subdito peccatis</quote>. Sed Christus, qui est
              res contenta in hoc sacramento, est Dei sapientia, ut habetur 1 Corinth. 1. Ergo a
              peccatore sumi non potest.</p>
            <p xml:id="ta-l4d9q1-d1e286">Praeterea, cibus iste non vadit in ventrem, sed in mentem. Non autem vadit in mentem
              peccatoris. Ergo nullo modo corpus Christi sumit.</p>
            <p xml:id="ta-l4d9q1-d1e289">Praeterea, nihil indecens debet fieri a sapiente. Sed hoc est valde indecens quod
              corpus tam pretiosum in immundo corpore ponatur. Ergo cum corpus peccatoris sit
              immundum, non recipiet verum corpus Christi.</p>
            <p xml:id="ta-l4d9q1-d1e292">Sed contra, majus videtur consecrare corpus Christi quam sumere. Sed peccator potest
              consecrare. Ergo et sumere.</p>
            <p xml:id="ta-l4d9q1-d1e296">Praeterea, Christi corpus non est magis nobile sub sacramento quam in specie propria.
              Sed in specie propria permisit se a peccatoribus tractari. Ergo et sub specie
              sacramenti a peccatoribus manducari potest.</p>
          </div>
          <div xml:id="ta-l4d9q1-Dd1e300">
            <head xml:id="ta-l4d9q1-Hd1e302">Quaestiuncula 2</head>
            <p xml:id="ta-l4d9q1-d1e305">Ulterius. Videtur quod infideles sacramentaliter comedant. Quia, sicut dicit Hugo de
              s. Victore, quamdiu sensus corporalis afficitur, praesentia carnis non tollitur. Sed
              sensus corporalis infidelis afficitur. Ergo praesentiam corporalem carnis Christi non
              amittit.</p>
            <p xml:id="ta-l4d9q1-d1e308">Praeterea, infidelis potest recipere characterem, qui est res et sacramentum, in
              Baptismo. Sed fides operatur in Baptismo sicut in Eucharistia. Ergo et corpus Christi
              sacramentaliter potest manducare.</p>
            <p xml:id="ta-l4d9q1-d1e311">Praeterea, plus est conficere corpus Christi quam sumere. Sed haereticus habens
              ordinem potest conficere, ut infra dicetur. Ergo et potest sacramentaliter
              manducare.</p>
            <p xml:id="ta-l4d9q1-d1e314">Sed contra, in forma hujus sacramenti ponitur <quote xml:id="ta-l4d9q1-Qd1e316">mysterium fidei</quote>. Ergo hi
              qui fide carent, sacramentaliter manducare non possunt.</p>
            <p xml:id="ta-l4d9q1-d1e321">Praeterea, de ratione sacramenti est quod significet et efficiat. Sed in eo qui non
              habet fidem non efficit aliquid, nec aliquid, ei signat. Ergo sacramentaliter non
              manducat.</p>
          </div>
          <div xml:id="ta-l4d9q1-Dd1e325">
            <head xml:id="ta-l4d9q1-Hd1e327">Quaestiuncula 3</head>
            <p xml:id="ta-l4d9q1-d1e330">Ulterius. Videtur quod creatura irrationalis non sumat aliqualiter corpus Christi.
              Primo per hoc quod Magister infra dicit, quod hoc quod a brutis sumitur, non est
              corpus Christi.</p>
            <p xml:id="ta-l4d9q1-d1e333">Praeterea, hoc sacramentum est majoris perfectionis quam Baptismus. Sed quantumcumque
              animal brutum aqua abluatur, non dicitur Baptismi sacramentum percipere aliquo modo.
              Ergo neque sacramentum corporis Christi poterit aliquo modo percipere.</p>
            <p xml:id="ta-l4d9q1-d1e336">Praeterea, constat quod non percipit spiritualiter, quia non credit; neque
              sacramentaliter, quia sacramenta creaturae rationali sunt tradita. Si ergo aliquo modo
              sumat, erit tertius modus manducandi praeter duos in littera assignatos.</p>
            <p xml:id="ta-l4d9q1-d1e339">Sed contra, Deus magis abominatur peccatorem quam creaturam irrationalem, in qua non
              est nisi quod Deus in ea fecit, qui solum culpam non fecit. Sed, sicut in littera
              determinatur, corpus Christi verum a peccatoribus sumitur. Ergo et a brutis.</p>
            <p xml:id="ta-l4d9q1-d1e343">Praeterea, si corpus Christi per negligentiam vel quocumque modo in aliquem locum
              immundum projiciatur, non dicitur quod desinat esse sub speciebus corpus Christi. Ergo
              non oportet dici, quod sub speciebus a brutis comestis desinat esse corpus Christi.
              Sed species possunt a brutis manducari. Ergo et corpus Christi.</p>
          </div>
          <div xml:id="ta-l4d9q1-Dd1e348">
            <head xml:id="ta-l4d9q1-Hd1e350">Quaestiuncula 4</head>
            <p xml:id="ta-l4d9q1-d1e353">Ulterius. Videtur quod qui non manducat sacramentaliter, non manducet spiritualiter.
              Sacramentalis enim manducatio est propter spiritualem. Si ergo spiritualis sine
              corporali haberi possit, frustra aliquis sacramentali uteretur.</p>
            <p xml:id="ta-l4d9q1-d1e356">Praeterea, spiritualis manducatio est per fidem et caritatem, per quae aliquis
              Christo incorporatur. Sed antiqui patres fidem et caritatem habuerunt. Ergo si
              spiritualis manducatio esse posset sine sacramentali, ipsi spiritualiter manducassent;
              quod non potest esse, quia usus sacramenti non potest esse ante ejus
              institutionem.</p>
            <p xml:id="ta-l4d9q1-d1e359">Sed contra, aliquis potest percipere rem Baptismi sine sacramento, ut supra, dist. 4,
              dictum est. Sed Baptismi sacramentum est majoris necessitatis quam hoc. Ergo potest
              etiam spiritualiter manducare quis sine sacramenti manducatione.</p>
          </div>
          <div xml:id="ta-l4d9q1-Dd1e363">
            <head xml:id="ta-l4d9q1-Hd1e365">Quaestiuncula 5</head>
            <p xml:id="ta-l4d9q1-d1e368">Ulterius. Videtur quod etiam Angelus corpus Christi possit manducare spiritualiter:
              quia super illud, Psalm. 72, <quote xml:id="ta-l4d9q1-Qd1e370">panem Angelorum manducavit homo</quote>, dicit
              Glossa: <quote xml:id="ta-l4d9q1-Qd1e373">idest corpus Christi, qui est vere cibus Angelorum</quote>.</p>
            <p xml:id="ta-l4d9q1-d1e377">Praeterea, quicumque potest manducare sacramentaliter, potest etiam manducare
              spiritualiter. Sed Angelus in carne assumpta potest manducare sacramentaliter. Ergo
              etiam sine corpore assumpto potest manducare spiritualiter.</p>
            <p xml:id="ta-l4d9q1-d1e380">Sed contra, manducare est usus sacramenti. Sed sacramenta non sunt data Angelis ad
              usum, sed hominibus. Ergo Angeli non possunt spiritualiter manducare.</p>
          </div>
          <div xml:id="ta-l4d9q1-Dd1e384">
            <head xml:id="ta-l4d9q1-Hd1e386">Quaestiuncula 1</head>
            <p xml:id="ta-l4d9q1-d1e389">Respondeo dicendum ad primam quaestionem, quod quidam dixerunt corpus Christi
              secundum rei veritatem a peccatoribus non sumi: quia quam cito labiis peccatoris
              tangebatur, desinebat sub speciebus esse corpus Christi: intantum dignitati sacramenti
              deferentes quod derogabant veritati. Si enim vere corpus Christi sub speciebus erat
              per conversionem panis et vini in substantiam corporis Christi, speciebus
              remanentibus, non poterit esse quod desinat ibi esse corpus Christi, nisi per aliquam
              contrariam mutationem ejus quod prius convertebatur in corpus Christi. Et quia de illo
              non remanent nisi species solae, quae ad utramque substantiam communiter se habent,
              sicut subjectum in naturalibus mutationibus duabus formis; ideo quamdiu species non
              mutantur, nullo modo desinit ibi esse corpus Christi; sicut nec in mutationibus
              formalibus forma introducta desinit esse in subjecto, donec subjectum ad formam aliam
              transmutetur. Speciebus autem in aliquid transmutari non competit nisi secundum quod
              habent aliquam proprietatem substantiae in hoc quod sunt sine subjecto; unde nihil
              potest eas transmutare ad aliam substantiam, nisi quod transmutaret substantiam panis
              et vini, si ibi esset; quod solus tactus labiorum, vel divisio quae est per dentes,
              vel trajectio in ventrem non faceret, sed sola digestio, quae est a calore naturali
              convertente cibum. Unde patet quod veritati sacramenti derogat qui dicit, quod ad
              solum tactum labiorum desinit esse corpus Christi a peccatore sumptum. Et ideo hac
              opinione tamquam haeretica de medio sublata, ejus contrarium ab omnibus tenetur.</p>
            <p xml:id="ta-l4d9q1-d1e392">Ad primum ergo dicendum, quod auctoritas illa loquitur de spirituali inhabitatione,
              et non de sacramentali vel corporali: quia Christus etiam peccatoribus corpus suum
              tractandum exhibuit.</p>
            <p xml:id="ta-l4d9q1-d1e395">Ad secundum dicendum, quod cum dicitur, cibus iste non transit in ventrem, sed in
              mentem, haec praepositio in non denotat terminum motus localis, sed finem sumptionis:
              vadit enim quasi localiter quocumque species vadunt; sed non sumitur propter ventris
              repletionem, sicut corporales cibi, sed propter mentis refectionem, in qua ejus
              effectus recipitur, non in ipsa materia corporis, quia mentem inhabitare per essentiam
              sola divinitas potest.</p>
            <p xml:id="ta-l4d9q1-d1e398">Ad tertium dicendum, quod ex hoc quod corpus Christi sumitur a peccatoribus, nullo
              modo corpus Christi aliquam immunditiam contrahit: quia labia peccatoris non tangunt
              nisi species, sub quibus secundum veritatem est corpus Christi; et praeterea in hoc
              dat exemplum mansuetudinis et humilitatis.</p>
          </div>
          <div xml:id="ta-l4d9q1-Dd1e402">
            <head xml:id="ta-l4d9q1-Hd1e404">Quaestiuncula 2</head>
            <p xml:id="ta-l4d9q1-d1e407">Ad secundam quaestionem dicendum, quod manducatio est actus transiens a manducante in
              manducatum. Unde sacramentaliter manducare potest intelligi dupliciter. Uno modo ut
              adverbium determinet manducationem ex parte manducati; et sic quicumque sumit species,
              sacramentaliter manducat; idest, sumit hoc quod est sacramentum in Eucharistia, idest
              verum corpus Christi. Alio modo ut determinet manducationem ex parte manducantis; et
              sic solus ille sacramentaliter manducat qui utitur illo cibo visibili ut sacramento.
              Infidelis autem circa id quod est significatum in hoc sacramento, errans, non utitur
              speciebus illis ut sacramento, sive non credit in Christum secundum quod sub hoc
              sacramento continetur; unde talis non sacramentaliter manducat. Et quia actio est
              magis propinqua agenti quam patienti, ideo sensus secundus est magis proprius; et ideo
              secundum hunc sensum dicendum, quod infidelis non credens rem hujus sacramenti, non
              manducat sacramentaliter.</p>
            <p xml:id="ta-l4d9q1-d1e410">Ad primum ergo dicendum, quod illa objectio procedit secundum primum sensum.</p>
            <p xml:id="ta-l4d9q1-d1e413">Ad secundum dicendum, quod percipiens Baptismum se habet tantum ut patiens. Unde ad
              hoc quod aliquis recipiat sacramentaliter Baptismum, non exigitur nisi quod subjiciat
              se actioni Ecclesiae, ut scilicet intendat recipere quidquid illa facit, quamvis
              quandoque credat illa nihil facere; sed percipiens Eucharistiam non solum se habet ut
              recipiens, seu patiens, sed etiam ut agens, inquantum manducat; ideo ad hoc ut
              sacramentaliter manducet, oportet quod ipsemet utatur sacramento ut sacramento.</p>
            <p xml:id="ta-l4d9q1-d1e416">Ad tertium dicendum, quod consecrare Eucharistiam non est uti sacramento, sed
              quodammodo efficere ipsum; sed manducare est uti sacramento; actio autem utentis
              recipit modum ab eo quo quis utitur, sed actio efficientis non recipit modum ab eo quo
              quis efficit, sed a virtute activa: unde aliquis dicitur conficere sacramentum, et non
              conficere sacramentaliter; dicitur autem manducare et sacramentum, et sacramentaliter.
              Et ideo non est mirum, si aliquid requiritur ad hoc quod aliquis manducet
              sacramentaliter quod non requiritur ad hoc quod efficiat sacramentum.</p>
          </div>
          <div xml:id="ta-l4d9q1-Dd1e420">
            <head xml:id="ta-l4d9q1-Hd1e422">Quaestiuncula 3</head>
            <p xml:id="ta-l4d9q1-d1e425">Ad tertiam quaestionem dicendum, quod circa hoc est duplex opinio. Quidam enim
              dicunt, quod corpus Christi non manducatur a brutis ita quod in ventrem trajiciatur,
              eo quod corpus Christi non est sub speciebus illis nisi prout est ordinabile ad usum
              humanum. Ex quo autem in ventrem muris descendunt species, non possunt ordinari ad
              usum humanum; et ideo desinit esse corpus Christi. Sed haec ratio non valet propter
              duo. Primo, quia supponit falsum. Cum enim non statim species in ventrem trajectae
              esse desinant, vel in aliud convertantur, possunt adhuc de ventre animalis extrahi, et
              in usum venire. Secundo, quia quamvis aliquid ordinetur ad usum aliquem, non tamen
              oportet quod esse desinat, quando quis eo uti non potest. Et ideo secundum alios
              dicendum, quod verum corpus Christi manet adhuc sub speciebus a brutis ore acceptis,
              et in ventrem trajectis.</p>
            <p xml:id="ta-l4d9q1-d1e428">Ad primum ergo dicendum, quod nulla ordinatio bruti est ad corpus Christi, secundum
              quam possit Christo incorporari; et ideo non sumunt corpus Christi nisi per accidens,
              inquantum sumunt illud sub quo est corpus Christi; et sic Magister intellexit quod non
              sumitur corpus Christi a brutis; vel loquitur secundum aliam opinionem.</p>
            <p xml:id="ta-l4d9q1-d1e431">Ad secundum dicendum, quod illud quod est sacramentum in Baptismo, est aliquis
              effectus inductus in recipiente, cujus creatura irrationalis capax esse non potest; et
              ideo sacramentum Baptismi creatura irrationalis neque per se neque per accidens
              recipit: sed sacramentum Eucharistiae consistit in ipsa materiae consecratione; et
              ideo potest creatura irrationalis ipsum accipere non per se, sed per accidens.</p>
            <p xml:id="ta-l4d9q1-d1e434">Ad tertium dicendum, quod creatura irrationalis nullo modo spiritualiter manducat,
              neque sacramentaliter: quia neque utitur manducato ut sacramento, neque manducat
              sacramentum secundum rationem sacramenti, sicut dicitur sacramentaliter manducare
              infidelis qui intendit recipere hoc quod recipit Ecclesia, quamvis hoc credat nihil
              esse. Et similiter etiam ille qui manducaret hostiam consecratam, nesciens eam
              consecratam esse, non manducaret sacramentaliter aliquo modo, quia non manducaret
              sacramentum nisi per accidens: nisi quod plus accederet ad sacramentalem
              manducationem, inquantum est aptus natus sacramentum ut sacramentum manducare, quod
              bruto non competit. Nec tamen oportet quod sit alius modus manducationis tertius a
              duobus praedictis; quia hoc quod est per accidens, in divisionem non cadit.</p>
          </div>
          <div xml:id="ta-l4d9q1-Dd1e438">
            <head xml:id="ta-l4d9q1-Hd1e440">Quaestiuncula 4</head>
            <p xml:id="ta-l4d9q1-d1e443">Ad quartam quaestionem dicendum, quod Christus est spiritualis electorum cibus, non
              quidem in alios conversus, sed ad se convertens eos quos reficit; unde spiritualiter
              Christum manducare est Christo incorporari, quod per fidem et caritatem contingit. Et
              quia Christus in seipso est spiritualis cibus, ideo in sacramentali cibo significatur
              et continetur. Prius ergo naturaliter est Christum esse cibum spiritualem quam esse
              cibum spiritualem sub sacramento contentum: quia prius est aliquid naturaliter
              proprietatem aliquam habens, quam similitudinem proprietatis illius ei significatio
              aliqua adhibeat. Unde non quicumque manducat Christum spiritualiter, manducat hoc
              sacramentum spiritualiter; utroque tamen modo convenit spiritualiter manducare non
              manducantem sacramentaliter. Manducat enim spiritualiter Christum qui fidem et
              caritatem ad ipsum habet sine ordine ad hoc sacramentum; non tamen manducat talis
              spiritualiter hoc sacramentum, sed solum ille qui habet fidem et caritatem ad Christum
              cum devotione et proposito sumendi hoc sacramentum, etiam si sacramentaliter non
              manducet.</p>
            <p xml:id="ta-l4d9q1-d1e446">Ad primum ergo dicendum, quod sicut baptizatus Baptismo flaminis emundationem
              consecutus est propter propositum Baptismi sacramentalis, et accipiens sacramentum
              ampliorem gratiam consequitur, ita etiam qui spiritualiter manducavit, in proposito et
              devotione habuit manducationem sacramentalem, ad quam accedens ex ipsa vi sacramenti
              majorem gratiam consequitur; unde non sequitur quod sacramentalis manducatio
              superfluat.</p>
            <p xml:id="ta-l4d9q1-d1e449">Ad secundum dicendum, quod antiqui patres non manducaverunt spiritualiter hoc
              sacramentum quia nondum erat institutum, nec consecratio praecesserat; manducaverunt
              tamen spiritualiter Christum; et secundum hoc dicitur 1 Corinth. 10, quod omnes eamdem
              escam manducaverunt spiritualem.</p>
          </div>
          <div xml:id="ta-l4d9q1-Dd1e454">
            <head xml:id="ta-l4d9q1-Hd1e456">Quaestiuncula 5</head>
            <p xml:id="ta-l4d9q1-d1e459">Ad quintam quaestionem dicendum, quod manducare hoc sacramentum spiritualiter non
              competit Angelis: quia eis Christus sub sacramento non proponitur, sed in nuda
              veritate. Christum tamen quodammodo spiritualiter manducant, et quodammodo non. Cum
              enim spiritualiter manducare sit Christo incorporari, secundum hoc aliquis Christum
              manducare potest secundum quod ejus membrum effici potest et Christus esse caput ejus.
              Est autem Christus caput Angelorum quodammodo, quia secundum rationem influentiae, et
              secundum conformitatem naturae in genere; et quodammodo non, quia non secundum
              conformitatem in specie, ut in 3 Lib., dist. 13, qu. 1, art. 2, quaestiunc. 1, in
              corp., dictum est; et ideo uno modo spiritualiter manducant Christum, et alio modo
              non.</p>
            <p xml:id="ta-l4d9q1-d1e462">Ad primum ergo dicendum, quod Christus dicitur esca Angelorum secundum divinitatem,
              inquantum Angelos reficit; et secundum humanitatem, secundum quod in ipsum desiderant
              Angeli prospicere, 1 Petr. 1; non tamen secundum conformitatem naturae in specie.</p>
            <p xml:id="ta-l4d9q1-d1e465">Ad secundum dicendum, quod si Angelus assumpto corpore species masticaret, non tamen
              manducaret sacramentaliter: quia non manducaret sacramentum secundum rationem
              sacramenti, cum non habeat fidem, sed manifestam visionem; neque habet conformitatem
              naturae; et ideo non manducaret sacramentum nisi per accidens.</p>
          </div>
        </div>
        <div xml:id="ta-l4d9q1-Dd1e470" type="articulus">
          <head xml:id="ta-l4d9q1-Hd1e472">Articulus 3</head>

          <head xml:id="ta-l4d9q1-Hd1e475" type="questionTitle">Utrum peccet quis cum conscientia peccati mortalis corpus
            Christi manducans</head>
          <div xml:id="ta-l4d9q1-Dd1e478">
            <head xml:id="ta-l4d9q1-Hd1e480">Quaestiuncula 1</head>
            <p xml:id="ta-l4d9q1-d1e483">Ad tertium sic proceditur. Videtur quod non peccet quis cum conscientia peccati
              mortalis corpus Christi manducans. Quia secundum Augustinum, maximis bonis nullus male
              utitur. Sed corpus Christi de maximis bonis est. Ergo nullus potest ipso utendo
              peccare.</p>
            <p xml:id="ta-l4d9q1-d1e486">Praeterea, infirmi non minus egent medicina quam medico. Sed Christus in propria
              specie veniens ut medicus, non refugit peccatorum consortium: quia, sicut ipse dicit,
              Luc. 5, 31, <quote xml:id="ta-l4d9q1-Qd1e488">non egent qui sani sunt medico, sed qui male habent</quote>. Ergo
              cum Christus sub sacramento proponatur ut medicina, non debet peccatoribus
              subtrahi.</p>
            <p xml:id="ta-l4d9q1-d1e492">Praeterea, nullus peccat faciendo id quod tenetur. Sed iste peccator tenetur ex
              praecepto Ecclesiae semel in anno corpus Christi sumere. Ergo quamvis sit in proposito
              peccandi, non peccat corpus Christi sumendo.</p>
            <p xml:id="ta-l4d9q1-d1e495">Sed contra, 1 Corinth. 11, 29: <quote xml:id="ta-l4d9q1-Qd1e497">qui manducat indigne, judicium sibi
                manducat</quote>. Sed qui cum conscientia peccati mortalis manducat, indigne
              manducat. Ergo et cetera.</p>
            <p xml:id="ta-l4d9q1-d1e502">Praeterea, Deus magis horret sordes spirituales, quae sunt peccata, quam sordes
              corporales. Sed peccaret qui corpus Christi in lutum projiceret. Ergo peccat qui
              Christum in corpus suum peccato infectum intromittit.</p>
          </div>
          <div xml:id="ta-l4d9q1-Dd1e506">
            <head xml:id="ta-l4d9q1-Hd1e508">Quaestiuncula 2</head>
            <p xml:id="ta-l4d9q1-d1e511">Ulterius. Videtur quod etiam ille qui non habet conscientiam peccati mortalis, in
              peccato mortali existens peccet corpus Christi sumendo. Peccatum enim facit hominem
              indigne accedere ad corpus Christi. Sed ignorantia peccati cui homo subjacet, non
              tollit peccatum, immo gravissime peccat qui ignorat, secundum Ambrosium. Ergo cum
              indigne accedens peccet mortaliter, videtur quod habens peccatum cujus non est
              conscius, accedens peccet.</p>
            <p xml:id="ta-l4d9q1-d1e514">Praeterea, in meliori statu est justus habens conscientiam peccati mortalis, cui non
              subjacet, quam peccator subjacens peccato cujus non est conscius: quia hoc videtur
              esse praesumptionis, primum autem humilitatis: quia secundum Gregorium, bonarum
              mentium est ibi culpam agnoscere ubi culpa non est. Sed justus carens peccato peccat,
              si cum conscientia peccati mortalis accedat. Ergo multo fortius peccator, qui peccati
              sui sibi non est conscius.</p>
            <p xml:id="ta-l4d9q1-d1e517">Praeterea, ubicumque requiritur examinatio, ibi est necessaria rei veritas, et non
              opinio tantum. Sed ad hoc quod aliquis digne accedat ad corpus Christi, requiritur
              diligens examinatio sui ipsius, ut patet 1 Corinth. 11, 28: <quote xml:id="ta-l4d9q1-Qd1e519">probet seipsum
                homo, et sic de pane illo edat</quote>. Ergo necessarium est quod sit puritas a
              peccato secundum veritatem, et non solum secundum aestimationem.</p>
            <p xml:id="ta-l4d9q1-d1e523">Sed contra, Eccl. 9, 1, dicitur: <quote xml:id="ta-l4d9q1-Qd1e525">nemo scit utrum odio vel amore dignus
                sit</quote>. Si ergo habens peccatum cujus non est conscius, peccaret corpus Christi
              sumendo; quicumque sumit, exponeret se periculo peccati mortalis; et ita nullus sumere
              deberet.</p>
            <p xml:id="ta-l4d9q1-d1e530">Praeterea, ignorantia facti excusat. Sed ignorantia peccati est hujusmodi. Ergo
              excusat.</p>
          </div>
          <div xml:id="ta-l4d9q1-Dd1e534">
            <head xml:id="ta-l4d9q1-Hd1e536">Quaestiuncula 3</head>
            <p xml:id="ta-l4d9q1-d1e539">Ulterius. Videtur quod manducans indigne corpus Christi, magis peccet quam quodcumque
              aliud peccatum committens. Super illud Marc. 14: <quote xml:id="ta-l4d9q1-Qd1e541">vae homini illi</quote> etc.,
              dicit Glossa: <quote xml:id="ta-l4d9q1-Qd1e544">vae homini illi qui ad mensam domini accedit indigne: iste enim
                in exemplum Judae filium hominis tradit</quote>; et in 1 Corinth. 11 dicitur, quod
              est reus sanguinis domini. Sed Judas et illi qui sanguinem domini fuderunt, gravissime
              peccaverunt. Ergo et hoc peccatum est ceteris gravius.</p>
            <p xml:id="ta-l4d9q1-d1e548">Praeterea, plus peccaret qui corpus Christi in lutum projiceret quam qui aliquod
              aliud peccatum committeret, puta fornicationem, vel aliud hujusmodi. Sed Deus plus
              horret sordes peccati quam sordes luti. Ergo peccator sumens corpus Christi gravius
              peccat quam quodlibet aliud peccatum committens.</p>
            <p xml:id="ta-l4d9q1-d1e551">Sed contra, quod est per se malum, est majus malum quam quod est per accidens malum.
              Sed alia peccata sunt per se mala, ut fornicatio; sed manducare corpus Christi est per
              se bonum, et per accidens malum. Ergo est minus malum.</p>
          </div>
          <div xml:id="ta-l4d9q1-Dd1e556">
            <head xml:id="ta-l4d9q1-Hd1e558">Quaestiuncula 4</head>
            <p xml:id="ta-l4d9q1-d1e561">Ulterius. Videtur quod minus peccat haereticus manducans corpus Christi quam fidelis
              peccator. Quia pejus est contemnere Christum quam contemnere sacramentum Christi. Sed
              fidelis peccator manducans contemnit Christum, quem sub sacramento vere esse credit;
              infidelis autem contemnit sacramentum in hoc quod sub eo Christum esse non credit.
              Ergo infidelis minus peccat.</p>
            <p xml:id="ta-l4d9q1-d1e564">Praeterea, quanto aliquod peccatum est magis dissonum a ratione, tanto est gravius.
              Sed peccatum fidelis indigne sumentis est contra rationem naturalem manifeste: non
              autem illius qui non credit sub hoc sacramento Christum secundum veritatem esse: quia
              hoc supra rationem est, et supra sensum. Ergo infidelis minus peccat.</p>
            <p xml:id="ta-l4d9q1-d1e567">Sed contra, quanto aliquis magis elongatur a Christo realiter, tanto magis debet
              elongari sacramentaliter. Sed infidelis magis elongatur realiter: quia prima unio ad
              Christum est per fidem, qua ille caret. Ergo magis peccat accedendo ad Christum
              sacramentaliter.</p>
          </div>
          <div xml:id="ta-l4d9q1-Dd1e571">
            <head xml:id="ta-l4d9q1-Hd1e573">Quaestiuncula 5</head>
            <p xml:id="ta-l4d9q1-d1e576">Ulterius. Videtur quod subjacens peccato carnis, magis peccat accedens ad hoc
              sacramentum quam subjacens peccato spirituali. Quia peccatum manducantium corpus
              Christi in peccato carnis existentium comparatur peccato Judae; unde Hieronymus:
                <quote xml:id="ta-l4d9q1-Qd1e578">quid tibi cum feminis qui ad altare cum Deo fabularis? (...) Dic sacerdos,
                dic clerice, qualiter eisdem labiis filium Dei oscularis, quibus osculatus es filiam
                meretricis? O Juda, osculo filium hominis tradis</quote>. Sed peccatum Judae fuit
              gravissimum. Ergo talis gravius peccat.</p>
            <p xml:id="ta-l4d9q1-d1e582">Praeterea, in peccato carnis est immunditia mentis et corporis. Ergo magis facit
              contumeliam sacramento qui cum peccato carnis corpus Christi manducat, quam qui
              manducat cum peccato spirituali, ubi est immunditia mentis tantum.</p>
            <p xml:id="ta-l4d9q1-d1e585">Sed contra, Gregorius dicit, quod peccata spiritualia sunt majoris culpae; cujus
              ratio est quia peccata carnis magis ex infirmitate accidunt. Sed ex hoc est aliquis
              indignus corporis et sanguinis domini quod culpae subjacet. Ergo minus peccat accedens
              cum peccato carnis quam cum peccato spirituali.</p>
          </div>
          <div xml:id="ta-l4d9q1-Dd1e589">
            <head xml:id="ta-l4d9q1-Hd1e591">Quaestiuncula 6</head>
            <p xml:id="ta-l4d9q1-d1e594">Ulterius. Videtur quod peccator peccat videndo corpus Christi. Quia corpus Christi
              est dignius quam arca testamenti. Sed Bethsamitae videntes arcam domini, quia
              peccatores erant, percussi sunt, ut dicitur 1 Reg. 6. Ergo multo fortius peccator
              videns corpus Christi peccat.</p>
            <p xml:id="ta-l4d9q1-d1e597">Praeterea, publicanus laudatur, Luc. 18, de hoc quod oculos non levabat ad caelum.
              Sed corpus Christi est dignius caelo. Ergo debent peccatores ab aspectu corporis
              Christi abstinere.</p>
            <p xml:id="ta-l4d9q1-d1e600">Sed contra est consuetudo Ecclesiae, secundum quam elevatur corpus Christi ab omnibus
              aspiciendum sine aliqua discretione videntium. Ergo non peccat peccator videns.</p>
          </div>
          <div xml:id="ta-l4d9q1-Dd1e604">
            <head xml:id="ta-l4d9q1-Hd1e606">Quaestiuncula 1</head>
            <p xml:id="ta-l4d9q1-d1e609">Respondeo dicendum ad primam quaestionem, quod quilibet cum conscientia peccati
              mortalis manducans corpus Christi, peccat mortaliter, quia abutitur sacramento: et
              quanto sacramentum est dignius, tanto abusus est periculosior. Ratio autem hujus ex
              tribus potest sumi. Primo ex eo quod est sacramentum tantum, ex quo apparet, quod hoc
              sacramentum in modum cibi proponitur; cibus autem non competit nisi viventi: unde si
              carens vita spirituali per peccatum mortale accipiat hoc sacramentum, abutitur ipso.
              Secundo ex eo quod est ibi res et sacramentum, quod est ipse Christus, qui est sanctus
              sanctorum; unde receptaculum ejus debet esse sanctum; et ideo si aliquis cum contrario
              sanctitatis corpus Christi sumat, sacramento abutitur. Tertio ex eo quod est res
              tantum, quod est corpus Christi mysticum; quia ex hoc ipso quod aliquis ad hoc
              sacramentum accedit, significat se ad unitatem corporis mystici tendere; unde si
              peccatum in conscientia teneat, per quod a corpore mystico separatur, fictionis culpam
              incurrit, et ita abutitur sacramento.</p>
            <p xml:id="ta-l4d9q1-d1e612">Ad primum ergo dicendum, quod verbum Augustini intelligendum est de eo quo utitur
              quis sicut eliciente actum usus: sic enim virtutibus, quas maxima bona dicit, nullus
              male utitur. Sed non est intelligendum de eo quo quis utitur quasi objecto usus: sic
              enim etiam virtutibus aliquis male utitur, qui de virtutibus gloriatur et superbit; et
              ita etiam aliquis potest corpore Christi male uti sicut objecto.</p>
            <p xml:id="ta-l4d9q1-d1e615">Ad secundum dicendum, quod duplex est medicina. Una est removens morbum; et talis
              infirmis debetur; et huic comparatur Baptismus et poenitentia. Alia est promovens in
              perfectam sanitatem; et talis non debetur infirmis, sed jam sanis; et huic comparatur
              haec medicina. Utraque autem medicina per medicum datur. Unde non sequitur, si medicus
              non fugit infirmi consortium, quod quaelibet ejus medicina infirmis dari debeat.</p>
            <p xml:id="ta-l4d9q1-d1e618">Ad tertium dicendum, quod habens conscientiam mortalis quod dimittere non proponit,
              peccat accedens ad sumendum corpus Christi, quia indigne accedit. Peccat etiam non
              accedendo tempore ab Ecclesia constituto, quia inobediens est. Non tamen est
              perplexus, quia potest se ab hoc dubio eripere, peccati propositum dimittendo.
              Nihilominus tamen manente tali proposito minus peccat non sumendo quam sumendo; quia
              illud quod est malum secundum se, est majus malum quam illud quod est malum quia
              prohibitum; unde potius se debet dimittere excommunicari, quam cum proposito peccati
              corpus Christi sumat.</p>
          </div>
          <div xml:id="ta-l4d9q1-Dd1e622">
            <head xml:id="ta-l4d9q1-Hd1e624">Quaestiuncula 2</head>
            <p xml:id="ta-l4d9q1-d1e627">Ad secundam quaestionem dicendum, quod ignorantia circumstantiae a peccato excusat,
              adhibita diligentia, praecipue quando est talis circumstantia, cujus certitudo plene
              haberi non potest. Quod autem homo sit omnino a peccato immunis, per certitudinem
              sciri non potest; 1 Corinth., 4, 4: <quote xml:id="ta-l4d9q1-Qd1e629">nihil mihi conscius sum, sed non in hoc
                justificatus sum</quote>. Potest tamen de hoc haberi aliqua conjectura, praecipue
              per quatuor signa, sicut Bernardus dicit. Primo, cum quis devote verba Dei audit: quia
                <quote xml:id="ta-l4d9q1-Qd1e632">qui est ex Deo, verba Dei audit</quote>; Joan. 8, 47. Secundo, cum quis se
              promptum ad bene operandum invenit: quia probatio dilectionis exhibitio est operis, ut
              dicit Gregorius. Tertio, cum quis a peccatis abstinendi in futurum propositum habet.
              Quarto, cum de praeteritis dolet: quia in his vera poenitentia, secundum Gregorium,
              consistit. Unde si aliquis per hujusmodi signa facta diligenti discussione suae
              conscientiae, quamvis forte non sufficienti, ad corpus Christi devote accedat, aliquo
              peccato mortali in ipso manente, quod ejus cognitionem praeterfugiat, non peccat, immo
              magis ex vi sacramenti peccati remissionem consequitur. Unde Augustinus dicit in
              quodam sermone, quod quando corpus Christi manducatur, vivificat mortuos.</p>
            <p xml:id="ta-l4d9q1-d1e636">Ad primum ergo dicendum, quod duplex est ignorantia peccati. Una qua ignoratur an
              aliquid peccatum sit; et haec quidem ignorantia si sit in sola cognitione consistens,
              quandoque excusat peccatum, sicut cum ignoratur circumstantia quae peccatum facit,
              sicut cum quis commiscetur alienae quam credit suam; et hic non habet locum auctoritas
              Ambrosii. Quandoque autem non excusat, sicut cum est ignorantia universalis juris;
              immo ipsa ignorantia grave peccatum est; et videtur in his quae per se mala sunt, ad
              infidelitatem pertinere; in his autem quae sunt mala quia prohibita, ad negligentiam;
              et hic habet aliquo modo locum verbum Ambrosii propter ignorantiae periculum; quia
              medicina non quaeritur cum morbus ignoratur; et etiam propter infidelitatem, quae est
              gravissimum peccatum. Si autem sit talis ignorantia in cognitione simul et affectione
              consistens, sicut ignorantia electionis, quando quis in illicitum improhibite fertur
              ac si esset licitum, sicut dicit philosophus de his qui ex habitu alicujus vitii
              operantur, ut intemperati, tunc gravissime peccat qui ignorat, quia haec ignorantia
              provenit ex contemptu. Alia ignorantia peccati est, qua id quod scitur esse peccatum,
              jam non creditur esse, sed sibi dimissum esse; et talis ignorantia non excusat nec
              aggravat illud peccatum, cujus ignorantia dicitur; sed potest excusare respectu
              sequentis peccati, respectu cujus peccatum praecedens, quod ignoratum est, se habet ut
              circumstantia, quae peccatum in actu sequenti induceret, si sciretur; et ita est in
              proposito. Unde quamvis sit indignus ratione praecedentis peccati, non tamen indigne
              accedit, quia ignorantia excusat a peccato illum accessum, ut dictum est.</p>
            <p xml:id="ta-l4d9q1-d1e639">Ad secundum dicendum, quod sicut ignorantia circumstantiae quae excusat peccatum,
              excusat a peccato, ita error circumstantiae talis causat peccatum, ut patet in eo qui
              accedit ad suam, quam credit non esse suam. Et similiter est in proposito: quia justus
              credens se peccatorem, errat in hac circumstantia. Unde si tali opinione manente
              corpus Christi manducaret; constat quod eligeret se peccatorem corpus Christi
              manducare; et ita electio esset prava, et peccaret. Sed electio non est prava in eo
              qui peccatum habet quod nescit; et ideo quamvis justus sit simpliciter melius
              dispositus, tamen est pejus dispositus quantum ad hoc.</p>
            <p xml:id="ta-l4d9q1-d1e642">Ad tertium dicendum, quod examinatio requiritur, ne ignorantia ex negligentia
              procedat; quia talis ignorantia non excusaret.</p>
          </div>
          <div xml:id="ta-l4d9q1-Dd1e646">
            <head xml:id="ta-l4d9q1-Hd1e648">Quaestiuncula 3</head>
            <p xml:id="ta-l4d9q1-d1e651">Ad tertiam quaestionem dicendum, quod sicut meritum praecipue consistit penes
              caritatem, item demeritum praecipue consistit penes contemptum Dei; unde secundum quod
              aliquis Deum per actum peccati magis contemnit, secundum hoc majorem reatum incurrit;
              et ideo illa peccata quae in actuali contemptu consistunt, sunt graviora illis in
              quibus non est contemptus nisi ex consequenti, et quasi interpretatus; sicut accidit
              in fruitione creaturae, per quam aliquis delectationi intendit, ex cujus intentione a
              praeceptis Dei discedit, et sic per consequens percipientem contemnit. Peccatum autem
              blasphemiae in contemptu principaliter consistit; et similiter peccatum accedentis
              indigne ad corpus Christi, irreverentia quaedam et contemptus essentialiter est.
              Sciendum autem, quod contemptus ex duplici parte mensurari potest. Uno modo ex parte
              contemnentis; et sic non potest fieri comparatio unius generis peccati ad aliud genus,
              sed unius particularis peccati ad aliud: quia contingit in uno veniali peccato ex
              genere esse majorem contemptum actualem quam in uno gravissimo peccato mortali ex
              genere. Alio modo ex parte ejus quod contemnitur; et sic est talis ordo peccatorum,
              quod illud in quo ipse Deus in seipso etiam contemnitur, est peccatum gravissimum,
              sicut peccatum infidelitatis et blasphemiae; et post hoc illud peccatum in quo
              contemnitur Deus in sacramento, et inter alia praecipue in isto, in quo essentialiter
              Christus Deus et homo continetur (non tamen contemptus iste est circa Christum, ut est
              Deus et homo, sed prout est in sacramento); et post, peccatum illud in quo contemnitur
              Deus in membris suis; et post, peccatum in quo contemnitur Deus in praeceptis suis,
              quod commune est omni peccato mortali; et secundum hoc patet quod peccatum de quo nunc
              agitur, neque est omnium gravissimum, neque est omnium minimum; sed est medium inter
              peccata quae committuntur in Deum, et alia peccata quae committuntur in proximum, vel
              in seipsum; unde ad utraque argumenta oportet respondere.</p>
            <p xml:id="ta-l4d9q1-d1e654">Ad primum ergo dicendum, quod peccatum indigne corpus Christi manducantium comparatur
              peccato Christum occidentium, inquantum utrumque peccatum in ipsum Christum
              committitur; sed tamen peccatum Christum occidentium majus est: quia illud peccatum
              commissum est in ipsam Christi personam; hoc autem peccatum committitur in ipsum,
              secundum quod est sub sacramento.</p>
            <p xml:id="ta-l4d9q1-d1e657">Ad secundum dicendum, quod ille qui corpus Christi in lutum projiceret, magis
              peccaret quam manducans peccator: quia magis abutitur sacramento, secundum quod
              longius a debito usu sacramenti recedit, quod ab homine justo sumendum est.</p>
            <p xml:id="ta-l4d9q1-d1e660">Ad tertium dicendum, quod quamvis corpus Christi manducare non sit malum nisi per
              accidens, tamen manducare corpus Christi indigne est malum per se. Nullum enim
              peccatum dicitur malum per se nisi propter corruptionem alicujus circumstantiae.</p>
          </div>
          <div xml:id="ta-l4d9q1-Dd1e665">
            <head xml:id="ta-l4d9q1-Hd1e667">Quaestiuncula 4</head>
            <p xml:id="ta-l4d9q1-d1e670">Ad quartam quaestionem dicendum, quod in indigne manducante est duo peccata
              considerare; scilicet peccatum quo indignus redditur ad manducandum, et peccatum quo
              indigne manducat. Quia ergo peccatum infidelitatis est gravius ceteris aliis peccatis,
              ideo infidelis manducans indignior est ad manducandum. Sed quia non credit illud quod
              sumitur esse tantae dignitatis quantae est, ideo non tantum peccat in abusu: quia
              ignorantia infidelitatis quamvis non excuset sequens peccatum a toto, excusat tamen a
              tanto, ut patet de peccato occidentium Christum: quia, <quote xml:id="ta-l4d9q1-Qd1e672">si cognovissent, nunquam
                dominum gloriae crucifixissent</quote>, 1 Corinth. 2, 8; et per hanc ignorantiam
              eorum peccatum alleviatum est, ut dicit Anselmus; et similiter Paulus de seipso dicit,
              1 Timoth. 1, 14: <quote xml:id="ta-l4d9q1-Qd1e675">misericordiam consecutus sum, quia ignorans feci in
                incredulitate mea</quote>. Et ideo infidelis indignior manducat, sed peccator
              fidelis magis indigne.</p>
            <p xml:id="ta-l4d9q1-d1e679">Ad primum ergo dicendum, quod infidelis quantum ad peccatum infidelitatis contemnit
              Christum in sua persona, quia ejus doctrinae repugnat; quantum autem ad manducationem
              contemnit quidem non expresse sed interpretative, inquantum illa ignorantia qua
              Christum sub sacramento esse non credit, non est invincibilis; unde quia potest facere
              ut credat, perinde reputatur ac si credat, in genere peccati; quamvis actualis et
              expressus contemptus aggravet quantitatem istius peccati; et sic quantum ad ipsam
              manducationem magis fidelis peccator peccat.</p>
            <p xml:id="ta-l4d9q1-d1e682">Ad secundum dicendum, quod quamvis ea quae sunt fidei, et praecipue circa hoc
              sacramentum, non sint ita rationi humanae consona secundum se considerata, tamen ut
              dicta a Deo, et prodigiis approbata, sunt maxime rationi consona. Nihil enim est adeo
              rationi consonum, sicut quod Deo sit credendum in omnibus quae dicit et contestatur.
              Doctrina autem fidei cum accepisset principium enarrandi a domino, contestante Deo
              signis et prodigiis, et variis spiritus sancti distributionibus, per eos qui
              audierunt, in nos confirmata est, Hebr. 2, 3; et ideo peccatum infidelitatis est
              gravius quam peccatum indigne manducantis.</p>
            <p xml:id="ta-l4d9q1-d1e685">Tertium autem argumentum concludit, quod infidelis indignior sit; et hoc concedendum
              est.</p>
          </div>
          <div xml:id="ta-l4d9q1-Dd1e689">
            <head xml:id="ta-l4d9q1-Hd1e691">Quaestiuncula 5</head>
            <p xml:id="ta-l4d9q1-d1e694">Ad quintam quaestionem dicendum, quod ad hoc quod aliquis digne corpus Christi
              manducet, duo requiruntur: scilicet ut sit in statu gratiae, per quam capiti Christo
              unitur; et quod in actu mens ejus feratur ad divina; unde et sacerdos monet populum
              sursum corda ad Deum habere. Peccatum autem quanto est gravius, tanto magis a gratia
              elongat; unde cum peccata spiritualia secundum genus sint graviora carnalibus, ut per
              Gregorium patet, quamvis aliquod carnale aliquo spirituali sit gravius loquendo in
              genere; per peccatum spirituale aliquis efficitur magis indignus manducationis
              corporis Christi quam per peccatum carnale quantum ad primum quod requirebatur ad
              digne manducandum. Sed quia per peccatum carnale, per luxuriam praecipue, mens humana
              deprimitur ut ad superna ferri non possit, quia etiam in actu matrimoniali spiritus
              sanctus corda prophetarum non tangit, ut Hieronymus dicit, et secundum philosophum in
              7 Eth., impossibile est hominem aliquid intelligere in ipsa delectatione venereorum;
              per peccatum carnale homo magis indignus redditur quantum ad secundum quod exigebatur
              ad digne manducandum. Sed quia multo gravius est habitum gratiae tollere quam actum
              virtutis impedire, cum illud pertineat ad peccatum mortale semper, hoc autem interdum
              ad veniale; major indignitas relinquitur, ex defectu primi quam ex defectu secundi; et
              ideo, simpliciter loquendo, plus peccat qui peccato majori irretitus accedit, nisi per
              ignorantiam excusetur. Certius autem cognosci potest peccatum mortale in peccatis
              carnis, praecipue luxuria, quam in peccatis spiritualibus; et ideo quantum ad hoc per
              accidens peccat plus accedens cum carnali peccato; quamvis simpliciter et per se
              loquendo peccet plus accedens cum spirituali, si spirituale carnali sit gravius.</p>
            <p xml:id="ta-l4d9q1-d1e697">Ad primum ergo dicendum, quod hoc idem quod de peccato luxuriae dicit Hieronymus, de
              quolibet peccato mortali dici potest: quia qui manducat indigne, reus est corporis et
              sanguinis domini aliquo modo, ut dictum est.</p>
            <p xml:id="ta-l4d9q1-d1e700">Ad secundum dicendum, quod illa immunditia corporis procedit ex immunditia mentis:
              quia non inquinatur corpus nisi de consensu mentis: ut dicit Lucia. Unde magis
              pensatur indignitas ex mente quam ex carne.</p>
          </div>
          <div xml:id="ta-l4d9q1-Dd1e704">
            <head xml:id="ta-l4d9q1-Hd1e706">Quaestiuncula 6</head>
            <p xml:id="ta-l4d9q1-d1e709">Ad sextam quaestionem dicendum, quod ea quae in sacramentis geruntur exterius, debent
              respondere his quae interius geruntur; unde secundum quod homo ad Christum accedit
              interius mente, ita ad ejus sacramentum debet accedere corpore. Quidam autem non
              accedunt neque fide neque caritate; unde tales arcendi sunt ab inspectione sacramenti
              et assumptione. Quidam autem accedunt fide sine caritate; et tales possunt videre, sed
              non sumere: quia per caritatem aliquis Christo incorporatur; sed per fidem accedens,
              adhuc longius stat.</p>
            <p xml:id="ta-l4d9q1-d1e712">Ad primum ergo dicendum, quod hoc non erat propter dignitatem arcae, quod prohibita
              erat videri, sed propter figuram: <quote xml:id="ta-l4d9q1-Qd1e714">omnia enim in figura contingebant
                illis</quote>, 1 Corinth. 10, 11: quia non licet nisi majoribus et perfectis secreta
              fidei, quae per arcam significantur, curiose scrutari: quia <quote xml:id="ta-l4d9q1-Qd1e717">qui perscrutator
                est majestatis, opprimetur a gloria</quote>; Prov. 25, 27.</p>
            <p xml:id="ta-l4d9q1-d1e721">Ad secundum dicendum, quod humilitas alicujus commendatur in hoc etiam quod a licitis
              abstinet; et ideo non sequitur, si aliquis peccator abstinens ab hoc ad tempus
              laudatur, quod propter hoc non abstinens peccet.</p>
          </div>
        </div>
        <div xml:id="ta-l4d9q1-Dd1e727" type="articulus">
          <head xml:id="ta-l4d9q1-Hd1e729">Articulus 4</head>

          <head xml:id="ta-l4d9q1-Hd1e732" type="questionTitle">Utrum nocturna pollutio quae in somnis accidit sit
            peccatum</head>
          <div xml:id="ta-l4d9q1-Dd1e735">
            <head xml:id="ta-l4d9q1-Hd1e737">Quaestiuncula 1</head>
            <p xml:id="ta-l4d9q1-d1e740">Ad quartum sic proceditur. Videtur quod nocturna pollutio quae in somnis accidit, sit
              peccatum. Meritum enim et demeritum, cum sint contraria, nata sunt fieri circa idem.
              Sed homo in somnis mereri potest, sicut patet de Salomone, qui dormiens a domino
              sapientiae donum impetravit: 2 Paralip. 1. Ergo et potest aliquis demereri: ergo si in
              somnis in aliquod peccatum consentiat, peccatum est, quod in nocturna pollutione
              frequenter accidit.</p>
            <p xml:id="ta-l4d9q1-d1e743">Praeterea, quicumque non habet mentem ligatam, non excusatur a peccato, si aliquod
              turpe committere consentiat. Sed mens dormientis non videtur esse ligata, cum non sit
              actus corporis ex cujus passione somnus accidit; immo videtur quod debeat esse magis
              libera, quia immobilitatis exterioribus sensibus, interiores, a quibus immediate mens
              accipit, confortantur; et quaedam quandoque de futuris mente dormiens percipit quae
              vigilans percipere non potest. Ergo non excusatur a peccato, si in aliquod turpe
              consentiat; et sic idem quod prius.</p>
            <p xml:id="ta-l4d9q1-d1e746">Praeterea, quicumque potest deliberare et ratiocinari, videtur usum liberi arbitrii
              habere, quod inquirendo eligit. Sed dormiens, ut experimento scitur, interdum
              argumentatur, et argumenta solvit. Ergo habet usum liberi arbitrii et sic idem quod
              prius.</p>
            <p xml:id="ta-l4d9q1-d1e749">Praeterea, quicumque potest consentire et dissentire alicui turpi, reus esse videtur,
              si consentiat: quia talis videtur esse dominus sui actus. Sed dormiens aliquando
              dissentit turpitudini praesentatae, aliquando autem consentit. Ergo quando consentit,
              videtur esse reus peccati.</p>
            <p xml:id="ta-l4d9q1-d1e753">Praeterea, actiones et motus ex terminis judicantur. Sed nocturna pollutio frequenter
              vigilia finitur quamvis in somno inchoetur. Ergo est judicanda ac si in vigilia
              fieret; et ita est peccatum.</p>
            <p xml:id="ta-l4d9q1-d1e756">Sed contra, est quod Augustinus dicit, 12 super Genes. ad litteram: <quote xml:id="ta-l4d9q1-Qd1e758">ipsa
                phantasia quae fit in cogitatione sermocinantis, cum expressa fuerit in visione
                somniantis, ut inter illam et veram conjunctionem corporum non discernatur, continue
                movetur caro, et sequitur quod eum motum sequi solet; cum hoc tam sine peccato fiat,
                quam sine peccato a vigilantibus dicitur, quod ut diceretur sine dubio cogitatum
                est</quote>.</p>
            <p xml:id="ta-l4d9q1-d1e762">Praeterea, philosophus dicit in 1 Ethic., quod secundum dimidium vitae, scilicet
              somnum, non differt felix a misero neque vitiosus a studioso. Sed secundum peccatum
              differunt. Ergo peccatum non potest in somnis accidere.</p>
          </div>
          <div xml:id="ta-l4d9q1-Dd1e766">
            <head xml:id="ta-l4d9q1-Hd1e768">Quaestiuncula 2</head>
            <p xml:id="ta-l4d9q1-d1e771">Ulterius. Videtur quod non impediat a sumptione corporis Christi. Veniale enim
              peccatum magis displicet Deo quam quaelibet immunditia corporalis quae fit sine
              peccato. Sed nocturna pollutio non est peccatum, ut ex auctoritate Augustini inducta
              patet. Ergo cum veniale peccatum non impediret a sumptione corporis Christi, multo
              minus nocturna pollutio impedit.</p>
            <p xml:id="ta-l4d9q1-d1e774">Praeterea, non est dubium quin peccatum mortale plus impedit quam nocturna pollutio.
              Sed aliquis post peccatum mortale confessum, potest corpus Christi manducare. Ergo
              multo fortius qui pollutionem nocturnam confessus est, potest eadem die manducare
              corpus Christi.</p>
            <p xml:id="ta-l4d9q1-d1e777">Praeterea, homo debet impedire peccatum alterius mortale, quantumcumque potest. Sed
              si aliquis in peccato mortali existens celebret Missam, constat quod peccat
              mortaliter. Ergo si aliquis non habens conscientiam peccati mortalis possit hoc
              impedire celebrando loco ejus, videtur quod debeat celebrare, etiam si sit nocturna
              pollutione pollutus.</p>
            <p xml:id="ta-l4d9q1-d1e780">Praeterea, turpis cogitatio aliquando sine peccato accidit, ut ex verbis Augustini
              inductis patet: crapulatio autem sine peccato accidere non potest. Sed secundum
              Gregorium, pollutio quae ex crapula accidit, a communione non impedit, si necessitas
              incumbat. Ergo nec illa quae ex turpi cogitatione praecedente in vigilia procedit, nec
              illa quae ex infirmitate naturae, ut Gregorius dicit. Ergo nulla pollutio impedit.</p>
            <p xml:id="ta-l4d9q1-d1e784">Sed contra est quod dicitur Levit. 15, 16: <quote xml:id="ta-l4d9q1-Qd1e786">vir a quo egreditur semen coitus
                (...) immundus erit usque ad vesperam</quote>. Sed immundis non licet sancta
              tangere. Ergo multo minus corpus Christi manducare.</p>
            <p xml:id="ta-l4d9q1-d1e790">Praeterea, Isidorus dicit, et habetur in Decr. dist. 6: <quote xml:id="ta-l4d9q1-Qd1e792">qui nocturna
                pollutione polluitur, quamvis extra memoriam turpium cogitationum se sentiat
                inquinatum, tamen hic ut tentaretur suae culpae tribuat, et suam immunditiam statim
                fletibus tergat</quote>. Sed ille qui purgatione indiget, debet a perceptione hujus
              sacramenti abstinere. Ergo pollutus nocturna pollutione impeditur a perceptione
              corporis Christi.</p>
          </div>
          <div xml:id="ta-l4d9q1-Dd1e797">
            <head xml:id="ta-l4d9q1-Hd1e799">Quaestiuncula 3</head>
            <p xml:id="ta-l4d9q1-d1e802">Ulterius. Videtur quod propter immunditiam pure corporalem aliquis a perceptione
              hujus sacramenti impediatur. Deut. 23, 12: <quote xml:id="ta-l4d9q1-Qd1e804">habebis locum extra castra</quote>,
              dicit Glossa: <quote xml:id="ta-l4d9q1-Qd1e807">corporalem munditiam diligit Deus</quote>. Ergo corporalem
              immunditiam odit; et ita propter corporalem immunditiam debet homo ab hoc sacramento
              abstinere.</p>
            <p xml:id="ta-l4d9q1-d1e811">Praeterea, major est dignitas hujus sacramenti quam omnium sacramentorum veteris
              testamenti. Sed in veteri lege et mulieres post partum, et patientes fluxum menstrui,
              et seminiflui immundi reputabantur respectu sacramentorum veteris testamenti. Ergo
              multo fortius debent abstinere a perceptione hujus sacramenti.</p>
            <p xml:id="ta-l4d9q1-d1e814">Praeterea, sacerdoti leproso interdicitur facultas celebrandi, ut patet Extra. de
              clerico aegro vel debili: <quote xml:id="ta-l4d9q1-Qd1e816">tua nos</quote>. Ergo eadem ratione propter lepram
              debet laicus a perceptione hujus sacramenti abstinere.</p>
            <p xml:id="ta-l4d9q1-d1e820">Sed contra, poena non debetur poenae, sed culpae: alioquin consurgeret duplex
              tribulatio, quod est contra id quod dicitur Nahum 1. Sed omnes praedictae immunditiae
              corporales poenae quaedam sunt. Ergo propter eas non debet aliquis a sacramento
              altaris impediri, quod est maxima poena.</p>
            <p xml:id="ta-l4d9q1-d1e824">Praeterea, naturalibus non meremur neque demeremur. Sed omnes praedictae immunditiae
              ex causis naturalibus accidunt. Ergo propter eas non meretur aliquis a participatione
              hujus sacramenti impediri.</p>
          </div>
          <div xml:id="ta-l4d9q1-Dd1e829">
            <head xml:id="ta-l4d9q1-Hd1e831">Quaestiuncula 1</head>
            <p xml:id="ta-l4d9q1-d1e834">Respondeo dicendum ad primam quaestionem, quod omne peccatum, secundum Augustinum,
              est in voluntate: motus autem voluntatis praesupponit judicium rationis, eo quod est
              apparentis boni vel vere vel false; unde ubi non potest esse judicium rationis, non
              potest esse voluntatis motus. In somnis autem judicium rationis impeditur. Judicium
              enim perfectum haberi non potest de aliqua cognitione, nisi per resolutionem ad
              principium unde cognitio ortum habet; sicut patet quod cognitio conclusionum ortum
              habet a principiis; unde judicium rectum de conclusione haberi non potest nisi
              resolvendo ad principia indemonstrabilia. Cum ergo omnis cognitio intellectus nostri a
              sensu oriatur, non potest esse judicium rectum nisi reducatur ad sensum. Et ideo
              philosophus dicit in 6 Ethic., quod sicut principia indemonstrabilia, quorum est
              intellectus, sunt extrema, scilicet resolutionis, ita et singularia, quorum est
              sensus. In somno autem sensus ligati sunt; et ideo nullum judicium animae est liberum,
              neque rationis neque sensus communis; et ideo neque motus appetitivae partis est
              liber; et propter hoc non potest aliquis peccare in somno, neque mereri. Sed tamen
              potest in somno accidere signum peccati vel meriti, inquantum somnia habent causas
              imaginationis vigilantium; unde dicit philosophus in 1 Ethic., quod inquantum paulatim
              pertranseunt quidam motus, scilicet a vigilantibus ad dormientes, meliora sunt
              phantasmata studiosorum quam quorumlibet; et Augustinus, 12 super Genes., quod propter
              affectionem animae bonam etiam in somnis quaedam ejus merita clarent.</p>
            <p xml:id="ta-l4d9q1-d1e837">Ad primum ergo dicendum, quod secundum quod Augustinus ibidem dicit, Salomonis
              petitio in somnis facta placuisse Deo et remunerationem invenisse dicitur pro bono
              desiderio prius habito, quod in somnis per signum sanctae petitionis claruit; non quod
              tunc in somno meruerit.</p>
            <p xml:id="ta-l4d9q1-d1e840">Ad secundum dicendum, quod mens humana habet duos respectus: unum ad superiora,
              quibus illustratur: alium ad corpus a quo recipit, et quod regit. Ex parte illa qua
              anima a supernis accipit, per somnum non ligatur, immo magis libera redditur quanto
              fit a corporalibus curis magis absoluta; et ideo etiam ex influentia superni luminis
              aliqua de futuris percipere potest dormiens quae vigilans scire non posset. Ex parte
              autem illa qua a corpore recipit, oportet quod ligetur quantum ad ultimum judicium et
              completum, ligatis sensibus a quibus ejus cognitio initium sumit; quamvis etiam
              imaginatio ejus non ligetur, quae immediate ei species rerum subministrat.</p>
            <p xml:id="ta-l4d9q1-d1e843">Ad tertium dicendum, quod liberi arbitrii est eligere, secundum quod patet ex
              Augustini definitione in 2 Lib., dist. 24, quaest. 1, art. 1, posita: electio autem
              est quasi conclusio consilii, ut dicitur in 3 Ethic.; unde ad judicium pertinet, vel
              judicium praesupponit; et ideo quamvis aliquem usum alicujus rationis homo dormiens
              habere possit, secundum quod sensus minus ligantur, tamen usum liberi arbitrii in
              eligendo habere non potest.</p>
            <p xml:id="ta-l4d9q1-d1e847">Ad quartum dicendum, quod secundum quod sensus magis vel minus ligatur a passione
              somni, hoc etiam judicium rationis magis vel minus impeditur. Unde quandoque homo
              dormiens considerat, haec quae apparent somnia esse. Sed quia in dormiendo nunquam
              sunt sensus soluti ex toto, ideo etiam rationis judicium non est ex toto liberum; unde
              semper cum aliqua falsitate judicium rationis est, etiam si quantum ad aliquid sit
              verum; et inde contingit quod aliquis in somno aliquando consentit turpitudini,
              aliquando non. Quia tamen judicium rationis non est omnino liberum, et per consequens
              nec liberi arbitrii usus; ideo nec talis consensus vel dissensus potest esse
              meritorius vel demeritorius in se.</p>
            <p xml:id="ta-l4d9q1-d1e850">Ad quintum dicendum, quod corporales motus non pertinent ad meritum vel demeritum,
              nisi secundum quod a voluntate quasi a principio causantur; et ideo nocturna pollutio
              magis judicatur quantum ad rationem meriti vel demeriti, secundum principium quod est
              in dormiendo, quam secundum terminum qui est in vigilando: quia ex quo in dormiendo
              excitatus est motus carnis, non subjacet voluntati vigilantis ulterius motus ille, nec
              reputatur evigilasse, quousque perfectum usum liberi arbitrii recuperavit. Potest
              tamen contingere quod in ipsa evigilatione peccatum oriatur, si quidem pollutio
              propter delectationem placeat: quod quidem erit veniale peccatum, si sit ex
              surreptione talis placentia; mortale autem, si sit cum deliberante consensu, et
              praecipue cum appetitu futuri. Ista autem placentia non facit praeteritam pollutionem
              peccatum, quia ipsius causa non est, sed ipsa in se peccatum est. Si autem placeat ut
              naturae exoneratio, vel alleviatio, peccatum non creditur.</p>
          </div>
          <div xml:id="ta-l4d9q1-Dd1e854">
            <head xml:id="ta-l4d9q1-Hd1e856">Quaestiuncula 2</head>
            <p xml:id="ta-l4d9q1-d1e859">Ad secundam quaestionem dicendum, quod ad hoc quod homo digne ad sacramentum
              Eucharistiae accedat, tria requiruntur. Primo munditia conscientiae; quae non nisi per
              peccatum tollitur. Secundo erectio mentis ad Deum per actualem devotionem; et haec per
              mentis hebetudinem vel occupationem aut evagationem interdum sine peccato amittitur.
              Tertio munditia corporalis; unde et celebrantes, vel tractaturi aliquod sacramentum,
              propter reverentiam manus lavant. Unde primo et principaliter peccatum impedit;
              secundo indevotio sive hebetudo mentis; tertio corporalis immunditia; et haec tria
              quandoque concurrunt in aliqua pollutione nocturna, quandoque duo ex his, quandoque
              unum tantum; et secundum hoc homo magis vel minus impeditur; et ideo distinguendae
              sunt pollutionum differentiae. Distinguitur autem dupliciter pollutio nocturna. Primo
              quantum ad causam. Eorum enim quae in somnis apparent, triplex est causa. Una
              extrinseca spiritualis, sicut in his quae per spirituales substantias nobis
              revelantur. Alia intrinseca spiritualis, quando phantasmata quae apparent
              dormientibus, sunt reliquiae praecedentium cogitationum. Tertia est corporalis
              intrinseca, sicut quando phlegma dulce ad linguam decurrit, somniat homo comedere
              dulcia; unde medici ex somnis, corporis dispositionem conjiciunt. Pollutio ergo
              quandoque ex illusione accidit, quando phantasmata per causam extrinsecam spiritualem,
              scilicet Daemones, commoventur; quandoque ex reliquiis praeteritarum cogitationum,
              quod est causa spiritualis intrinseca; quandoque ex causa intrinseca naturali: quae
              quidem causa vel fuit voluntati subjecta, et est quando ex superfluitate cibi aut
              potus praecedente pollutio accidit; vel non fuit voluntati subjecta, sicut sive
              accidat ex debilitate naturae impotentis retinere semen, sive ex ejus virtute
              superflua expellentis, sive quocumque alio modo, quod in idem redit. Secundo
              distinguitur pollutio quantum ad modum: quia quandoque accidit sine imaginatione,
              quandoque cum imaginatione; et hoc dupliciter: quia quandoque in ipsa somni
              imaginatione homo turpitudini consentit, quandoque dissentit, et tamen pollutio
              accidit. Quando ergo sine imaginatione pollutio accidit, signum est quod pollutio ex
              causa sit corporali intrinseca. Sed quando cum imagine, potest sic vel sic esse. In
              omnibus igitur praedictis pollutionibus corporalis immunditia est communis; sed
              quaedam mentis hebetatio non est nisi in illis pollutionibus quae cum imaginatione
              accidunt: quia in illis quae sine imaginatione accidunt, anima nihil participare
              videtur. Nulla autem dictarum est peccatum, ut ex dictis patet, sed potest esse
              effectus peccati significans praecedens peccatum veniale vel mortale. Peccatum autem
              mortale ex necessitate praecepti a perceptione Eucharistiae impedit, quia mortaliter
              peccat qui cum conscientia peccati mortalis accedit. Hebetudo autem mentis et
              immunditia corporalis est quaedam indecentia honestatis: quia indevotio quaedam
              videtur sic accedere, nisi necessitas urgeat. Et ideo considerandum est, utrum in
              causa pollutionis possit inveniri peccatum praecedens: quia cogitatio turpium
              quandoque est sine peccato, sicut cum in cogitatione tantum manet, ut cum quis
              disputans de talibus, oportet quod loquens cogitet; aliquando etiam cum peccato
              veniali, quando ad affectionem cogitatio pertingens in sola delectatione finitur;
              quandoque etiam cum mortali, quando consensus adjungitur. Et quia cogitationi tali de
              propinquo est delectatio, et delectationi consensus, inde etiam in dubium potest
              verti, utrum sequens pollutio ex peccato acciderit, vel non, et aut veniali, aut
              mortali; satis tamen probabiliter potest conjici non praecessisse consensum, quando in
              ipsa somni imaginatione anima dissentit; non tamen oportet quod, si consentiat,
              consensus in vigilando praecesserit: quia hoc potest accidere propter ligamen judicii
              rationis, quod quandoque magis quandoque minus est liberum in somno. Unde in tali
              pollutione si ad causam recurrens dubitet de consensu, omnino abstinere debet. Si
              autem expresse inveniat consensum non praecessisse, et necessitas urgeat, aut aliqua
              causa potior reformet actum, potest accedere, aut etiam celebrare non obstante
              corporis immunditia, aut hebetatione mentis: alias si necessitas non incumbat, videtur
              non exhibere debitam reverentiam sacramento. Non tamen si celebrat, mortaliter peccat,
              sed venialiter, sicut cum quis quandoque mentis evagationem patitur. Quando autem ex
              illusione accidit, si illusionis causa in nobis praecessit, puta cum quis indevotus ad
              dormiendum accesserit; idem est judicium ac de pollutione quae ex cogitatione
              praecedenti causatur. Si autem in nobis causa non praecesserit, immo magis causa
              contraria, et hoc frequenter accidat, et praecipue in diebus quibus quis communicare
              debet; signum est quod Diabolus homini fructum Eucharistiae percipiendae auferre
              conatur. Unde in tali casu consultum fuit cuidam monacho, ut in collationibus patrum
              legitur, quod, communicaret; et sic Diabolus videns se non posse consequi intentum, ab
              illusione cessavit. Si autem ex cibo praecedenti aut potu acciderit, idem est judicium
              ac de pollutione quae ex turpi cogitatione processit; nisi intantum quod non ita de
              facili accidit peccare mortaliter in sumptione cibi sicut in cogitatione turpi. Et
              quia aliquando haec pollutio sine imaginatione accidit, illa vero nunquam; illa autem
              quae ex naturae dispositione accidit, non est signum alicujus peccati, sed potest
              hebetationem mentis inducere, si cum imaginatione contingat, immunditiam autem
              corporalem habet; ideo si necessitas immineat, vel devotio exposcat, talis non
              impeditur, et praecipue quando non cum imaginatione accidit. Tamen si propter
              reverentiam abstineat, laudandus est, quando infirmitas non est perpetua. Et quia non
              ita de facili potest percipi ex qua causa contingat, ideo tutius est abstinere, nisi
              necessitas incumbat. Debet autem abstinere, ut dicunt, usque ad vigintiquatuor horas:
              quia in tali spatio natura deordinata per corporalem immunditiam et mentis
              hebetationem, reordinatur.</p>
            <p xml:id="ta-l4d9q1-d1e862">Ad primum ergo dicendum, quod quamvis peccatum quodlibet veniale magis ad impuritatem
              pertineat mentis secundum se quam pollutio nocturna, et secundum hoc magis Deo
              displiceat; tamen peccatum veniale non ita hebetat animam et corpus inquinat, nec ita
              de facili est signum peccati mortalis, sicut pollutio; et ideo ratio non sequitur.</p>
            <p xml:id="ta-l4d9q1-d1e865">Ad secundum dicendum, quod non esset consulendum alicui quod statim post peccatum
              mortale etiam contritus et confessus, ad Eucharistiam accederet; sed deberet, nisi
              magna necessitas urgeret, per aliquod tempus propter reverentiam abstinere; et
              praeterea confessio purgat maculam mentis, non autem immunditiam corporalem et
              hebetudinem, quae contingit in mente ex depressione ipsius ad carnem.</p>
            <p xml:id="ta-l4d9q1-d1e868">Ad tertium dicendum, quod quidam dicunt quod homo debet peccare venialiter, ut alium
              a peccato mortali impediat. Sed hoc dictum contradictionem implicat: quia ex hoc ipso
              quod dicitur peccatum, ponitur indebitum fieri. Unde si aliquid fit quod nullo modo
              possit non esse peccatum, non debet fieri, nec etiam bonum est fieri, nec licitum, ut
              alius a peccato mortali liberetur; quamvis ad hoc ex quadam pietate animi etiam multi
              boni inclinentur. Sed potest hoc contingere ut aliquid quod alias est peccatum
              veniale, ex tali causa factum desineret esse peccatum; sicut dicere aliquod verbum
              jocosum quod non esset otiosum si diceretur causa piae utilitatis; unde si talis
              pollutio sit, quae in casu necessitatis non impediat, deberet pollutus in casu
              proposito celebrare; alias non.</p>
            <p xml:id="ta-l4d9q1-d1e872">Ad quartum dicendum, quod turpis cogitatio dicitur non solum quae de turpibus est
              (quia de eis non potest esse honesta cogitatio); sed quae turpitudinem habet propter
              delectationem vel consensum adjunctum; et haec quidem turpitudo magis horrenda est
              quam illa quae in cibo accidit: tum quia magis vitari potest, cum difficillimum sit in
              cibo modum tenere: tum quia est magis propinqua ad mortale peccatum.</p>
          </div>
          <div xml:id="ta-l4d9q1-Dd1e876">
            <head xml:id="ta-l4d9q1-Hd1e878">Quaestiuncula 3</head>
            <p xml:id="ta-l4d9q1-d1e881">Ad tertiam quaestionem dicendum, quod cum iste cibus non sit corporis sed mentis
              cibus, magis in ejus sumptione consideranda est dispositio mentis quam corporis; et
              ideo distinguendum est in immunditia corporali tantum: quia aut est perpetua, sicut
              lepra, aut diuturna; vel est temporalis et cito purgabilis. Si quidem sit perpetua vel
              diuturna, tunc nullo modo propter hoc quis abstinere debet, ne propter immunditiam
              corporis perdatur fructus mentis, sicut accidit in leprosis patientibus fluxum
              sanguinis vel seminis. Si autem sit temporalis et facile expurgabilis, tunc si aliquis
              in mente sit bene dispositus, sumere non prohibetur; quamvis etiam possit ad tempus
              laudabiliter abstinere propter reverentiam tanti sacramenti.</p>
            <p xml:id="ta-l4d9q1-d1e884">Ad primum ergo dicendum, quod Deus diligit corporalem munditiam, et immunditiam odit,
              secundum quod pertinet ad reverentiam vel irreverentiam sacramenti; et ideo si ex
              devotione mentis, non propter irreverentiam, aliquis cum immunditia corporali accedat,
              Deus acceptat.</p>
            <p xml:id="ta-l4d9q1-d1e887">Ad secundum dicendum, quod prohibitio immundorum in lege a sanctis magis erat propter
              significationem quam propter ipsas res; et ideo non oportet quod similiter fiat in
              novo testamento, ubi veniente veritate figurae cessaverunt.</p>
            <p xml:id="ta-l4d9q1-d1e890">Ad tertium dicendum, quod interdicitur sacerdoti leproso ne celebret publice coram
              populo propter horrorem; tamen secrete bene potest ex devotione celebrare, nisi sit
              adeo corruptus quod ministerium sine periculo explere non possit. Leprosus tamen ad
              sacerdotium promoveri non debet.</p>
          </div>
        </div>
        <div xml:id="ta-l4d9q1-Dd1e895" type="articulus">
          <head xml:id="ta-l4d9q1-Hd1e897">Articulus 5</head>

          <head xml:id="ta-l4d9q1-Hd1e900" type="questionTitle">Utrum sacerdos debeat dare corpus Christi petenti si sciat
            ipsum esse peccatorem</head>
          <div xml:id="ta-l4d9q1-Dd1e903">
            <head xml:id="ta-l4d9q1-Hd1e905">Quaestiuncula 1</head>
            <p xml:id="ta-l4d9q1-d1e908">Ad quintum sic proceditur. Videtur quod sacerdos dare non debeat corpus Christi
              petenti, si sciat ipsum esse peccatorem. Medicus enim non debet dare infirmo medicinam
              quam scit ei esse mortiferam. Sed sacerdos scit peccatori corpus Christi esse
              mortiferam causam. Ergo non debet ei dare.</p>
            <p xml:id="ta-l4d9q1-d1e911">Praeterea, contra veritatem vitae non est faciendum aliquid propter vitandum
              scandalum. Sed dare corpus Christi peccatori est contra veritatem vitae, cum sit
              contra praeceptum domini, Matth. 7, 6: <quote xml:id="ta-l4d9q1-Qd1e913" ana="#mt7_6">nolite sanctum dare canibus</quote>.
              Ergo quantumcumque possit sequi scandalum, nullo modo est ei dandum: sicut nec pro
              aliquo scandalo vitando deberet dari cani, aut in lutum projici.</p>
            <p xml:id="ta-l4d9q1-d1e917">Praeterea, de duobus malis minus malum eligendum est. Sed peccatori minus est malum
              si infametur, quam si corpus Christi manducet indigne. Ergo magis sacerdos debet ei
              negare in publico, etiamsi crimen ipsius in notitiam venire debeat, quam ei dare.</p>
            <p xml:id="ta-l4d9q1-d1e920">Praeterea, si dat ei hostiam non consecratam, nullum scandalum erit. Ergo videtur
              quod hoc debet magis facere.</p>
            <p xml:id="ta-l4d9q1-d1e924">Sed contra, omnis Christi actio nostra est instructio. Sed Christus dedit corpus suum
              in coena Judae, ut habetur Joan. 13, et Dionysius dicit, quamvis sciret eum
              peccatorem. Ergo et sacerdos peccatori petenti denegare non debet.</p>
            <p xml:id="ta-l4d9q1-d1e927">Praeterea, Augustinus dicit: <quote xml:id="ta-l4d9q1-Qd1e929">non prohibeat dispensator pingues terrae</quote>,
              idest peccatores, <quote xml:id="ta-l4d9q1-Qd1e932">mensam domini manducare</quote>.</p>
          </div>
          <div xml:id="ta-l4d9q1-Dd1e937">
            <head xml:id="ta-l4d9q1-Hd1e939">Quaestiuncula 2</head>
            <p xml:id="ta-l4d9q1-d1e942">Ulterius. Videtur quod suspectis de crimine etiam dari debeat. Suspicio enim
              dubitationem importat. Sed dubia in meliorem partem interpretanda sunt. Ergo videtur
              quod debeat ei dari ac si esset justus.</p>
            <p xml:id="ta-l4d9q1-d1e945">Praeterea, experimentum non sumitur de aliquo crimine, nisi de quo suspicio
              praecessit. Sed corpus Christi dandum est aliquando alicui ad experimentum de peccato
              sumendum sub his verbis: <quote xml:id="ta-l4d9q1-Qd1e947">corpus domini sit tibi ad probationem hodie</quote>;
              ut dicitur in Decret. Caus. 2, qu. 4, cap. saepe contingit. Ergo dari debet
              suspectis.</p>
            <p xml:id="ta-l4d9q1-d1e951">Sed contra, si suspectis de crimine daretur corpus Christi, esset scandalum populo
              videnti et scienti. Sed scandalum vitandum est. Ergo non oportet eis dari corpus
              Christi.</p>
          </div>
          <div xml:id="ta-l4d9q1-Dd1e955">
            <head xml:id="ta-l4d9q1-Hd1e957">Quaestiuncula 3</head>
            <p xml:id="ta-l4d9q1-d1e960">Ulterius. Videtur quod amentibus corpus Christi dari non debeat. Quia ad hoc quod
              aliquis corpus Christi sumat, requiritur diligens examinatio, ut patet 1 Corinth. 11,
              28: <quote xml:id="ta-l4d9q1-Qd1e962">probet autem seipsum homo, et sic de pane illo edat et de calice
                bibat</quote>. Sed hoc non potest in amente procedere. Ergo non potest ei dari
              Eucharistia.</p>
            <p xml:id="ta-l4d9q1-d1e966">Praeterea, inter amentes etiam energumeni computantur, secundum Dionysium in Eccl.
              Hierarch.: energumeni etiam ab inspectione divinorum arcentur; unde statim post
              Evangelium in primitiva Ecclesia per vocem diaconi cum catechumenis excludebantur.
              Ergo non debet eis dari Eucharistia.</p>
            <p xml:id="ta-l4d9q1-d1e969">Sed contra Cassianus dicit: <quote xml:id="ta-l4d9q1-Qd1e971">eis qui ab incommodis vexantur spiritibus,
                communionem sacrosanctam a senioribus nostris nunquam meminimus interdictum</quote>.
              Ergo cum tales sint amentes, amentibus debet dari.</p>
            <p xml:id="ta-l4d9q1-d1e975">Praeterea, in <title ref="#Decretals">Decret.</title> Caus. 26, qu. 1, cap.: qui
              recedunt, dicitur: <quote xml:id="ta-l4d9q1-Qd1e980">amentibus etiam quaecumque pietatis sunt, conferenda
                sunt</quote>; et loquitur de reconciliatione et sacra communione.</p>
          </div>
          <div xml:id="ta-l4d9q1-Dd1e986">
            <head xml:id="ta-l4d9q1-Hd1e988">Quaestiuncula 4</head>
            <p xml:id="ta-l4d9q1-d1e991">Ulterius. Videtur quod etiam pueris dandum sit corpus Christi. Quia per Baptismum
              aliquis ascribitur ad corporis Christi sumptionem; unde et baptizato conferendum est,
              ut Dionysius dicit. Sed pueri baptizati sunt. Ergo et eis corpus Christi debet
              dari.</p>
            <p xml:id="ta-l4d9q1-d1e994">Praeterea, vita spiritualis sicut est per Baptismum, ita est per Eucharistiam: quia
              dicitur Joan. 6, 58: <quote xml:id="ta-l4d9q1-Qd1e996">qui manducat me, vivit propter me</quote>. Sed pueris
              datur Baptismus ut habeant spiritualem vitam. Ergo et similiter debet dari eis
              Eucharistia.</p>
            <p xml:id="ta-l4d9q1-d1e1000">Sed contra est quod iste cibus est grandium, ut patet per Augustinum. Sed pueri
              nondum sunt grandes in fide. Ergo non debet eis dari.</p>
          </div>
          <div xml:id="ta-l4d9q1-Dd1e1004">
            <head xml:id="ta-l4d9q1-Hd1e1006">Quaestiuncula 1</head>
            <p xml:id="ta-l4d9q1-d1e1009">Respondeo dicendum ad primam quaestionem, quod si sacerdos sciat peccatum alicujus
              qui Eucharistiam petit, per confessionem vel alio quolibet modo, distinguendum est:
              quia aut peccatum est occultum, aut manifestum. Si est occultum, aut exigit in
              occulto, aut in manifesto. Si in occulto, debet ei denegare, et monere ne in publico
              petat. Si autem in manifesto petit, debet ei dare. Primo, quia pro peccato occulto
              poenam inferens publicam, revelator est confessionis, aut proditor criminis. Secundo,
              quia quilibet Christianus habet jus in perceptione Eucharistiae, nisi illud per
              peccatum mortale amittat. Unde cum in facie Ecclesiae non constet istum amisisse jus
              suum, non oportet ei in facie Ecclesiae denegari: alias daretur facultas malis
              sacerdotibus pro suo libito punire maxima poena quos vellent. Tertio propter
              incertitudinem status sumentis: quia <quote xml:id="ta-l4d9q1-Qd1e1011">spiritus ubi vult, spirat</quote>, Joan.
              3, 8, unde subito potuit esse compunctus, et divinitus a peccato purgatus, et divina
              inspiratione ad sacramentum accedere. Quarto, quia esset scandalum, si denegaretur. Si
              vero peccatum est manifestum, debet ei denegari sive in occulto sive in manifesto
              petat.</p>
            <p xml:id="ta-l4d9q1-d1e1015">Ad primum ergo dicendum, quod potius deberet eligere medicus medicinam esse
              mortiferam infirmo quam sibi, si alterutrum oporteret. Et similiter sacerdos potius
              deberet eligere quod peccator assumat ad perditionem suam, quam ipse deneget in
              perditionem propriam, scandalizando et peccatum occultum revelando. Et praeterea non
              est certum utrum sit ei mortifera, quia subito homo spiritu Dei mutatur. Et iterum in
              ipsa petitione peccavit mortaliter in mortale peccatum consentiens.</p>
            <p xml:id="ta-l4d9q1-d1e1018">Ad secundum dicendum, quod non dimittitur tantum propter scandalum, sed propter alias
              causas quae faciunt ne esset contra veritatem vitae, si negaret. Dominus ergo non
              prohibuit simpliciter dare, sed voluntatem dandi, dicens: <quote xml:id="ta-l4d9q1-Qd1e1020">nolite sanctum dare
                canibus</quote>. Sacerdos autem in casu proposito non dat propria sponte, sed magis
              coactus. Nec est similis ratio de animalibus brutis, et de projectione in lutum: quia
              causae praedictae non sunt ibi.</p>
            <p xml:id="ta-l4d9q1-d1e1024">Ad tertium dicendum, quod secundum Innocentium tertium, cum nemo debeat unum mortale
              committere ut proximus aliud non committat, eligendum est potius sacerdoti non prodere
              peccatorem, quam ut ille non peccet; sed peccator debet potius eligere ut abstinendo
              reddatur suspectus quam communicando manducet indignus.</p>
            <p xml:id="ta-l4d9q1-d1e1028">Ad quartum dicendum, quod nullo modo debet dari hostia non consecrata pro consecrata:
              tum quia in sacramento veritatis non debet esse aliqua fictio: tum quia cum manducans
              adoret quod manducat, ut dicit Augustinus, daret sacerdos ei occasionem idolatrandi.
              Unde decretalis dicit in casu consimili, quod falsa sunt abjicienda remedia quae sunt
              veris periculis graviora.</p>
            <p xml:id="ta-l4d9q1-d1e1031">Rationes quae sunt ad oppositum, procedunt solum quando peccator occultus publice
              petit.</p>
          </div>
          <div xml:id="ta-l4d9q1-Dd1e1035">
            <head xml:id="ta-l4d9q1-Hd1e1037">Quaestiuncula 2</head>
            <p xml:id="ta-l4d9q1-d1e1040">Ad secundam quaestionem dicendum, quod triplex est suspicio. Quaedam violenta, ad
              cujus contrarium non admittitur probatio; sicut si inveniatur solus cum sola nudus in
              lecto, loco secreto, et tempore apto ad commixtionem. Alia est probabilis, sicut si
              inveniatur solus cum sola colloquens in locis suspectis, et frequenter. Tertia est
              praesumptuosa, quae ex levi conjectura ortum habet. Haec autem ultima deponenda est;
              in secunda non debet denegari, quia poena non infligitur ubi culpa ignoratur; sed de
              prima est idem judicium quod de peccato. Unde si sit suspicio procedens ex fama
              publica, non debet ei dari neque in occulto neque in manifesto; si autem sit
              singularis ipsius sacerdotis, sic debet dari in publico, sed non in occulto.</p>
            <p xml:id="ta-l4d9q1-d1e1043">Ad primum ergo dicendum, quod quamvis non habeatur in prima suspicione certitudo
              sensibilis, vel per demonstrationem, tamen habetur talis certitudo quae sufficit ad
              probationem juris. Non enim in omnibus est similiter certitudo requirenda, ut dicitur
              1 Ethic.</p>
            <p xml:id="ta-l4d9q1-d1e1046">Ad secundum dicendum, quod decretum illud abrogatum est: quia facere tales
              probationes est tentare Deum. Vel dicendum, quod intentio illius decreti non est ut
              talis purgatio fiat, sed ut propter timorem talis purgationis a futuris abstineat.</p>
          </div>
          <div xml:id="ta-l4d9q1-Dd1e1050">
            <head xml:id="ta-l4d9q1-Hd1e1052">Quaestiuncula 3</head>
            <p xml:id="ta-l4d9q1-d1e1055">Ad tertiam quaestionem dicendum, quod de amentibus distinguendum est. Quidam enim
              dicuntur large amentes, quia debilem mentem habent, sicut dicitur invisibile quod male
              videtur; et tamen sunt aliquo modo docibiles eorum quae ad fidem et devotionem
              sacramenti pertinent: et talibus non oportet corpus Christi denegari. Quidam vero sunt
              omnino carentes judicio rationis; et isti vel fuerunt tales a nativitate, et tunc eis
              non debet dari, quia non possunt ad devotionem induci quae requiritur ad hoc
              sacramentum (quamvis quidam contrarium dicant): vel inciderunt in amentiam post fidem
              et devotionem sacramenti, et tunc debet eis dari, nisi timeatur periculum vel de
              vomitu vel de exspuitione, aut aliquo hujusmodi. Et hoc patet per hoc quod habetur in
              decretis, 26, qu. 6: <quote xml:id="ta-l4d9q1-Qd1e1057">si is qui infirmitate poenitentiam petit et dum sacerdos
                invitatus ad eum venit, vertatur in phrenesim, accepto testimonio ab astantibus qui
                petitionem audierunt, et reconcilietur, et Eucharistia ejus ori
              infundatur</quote>.</p>
            <p xml:id="ta-l4d9q1-d1e1061">Ad primum ergo dicendum, quod in isto casu praecedens devotio computatur ei ad dignam
              manducationem.</p>
            <p xml:id="ta-l4d9q1-d1e1064">Ad secundum dicendum, quod daemoniacis non est deneganda communio, nisi forte certum
              sit quod pro aliquo crimine a Diabolo torqueantur; et de talibus loquitur Dionysius.
              Vel dicendum, et melius, quod ipse vocat energumenos illos in quibus adhuc viget
              virtus Daemonis propter peccatum originale nondum extirpatum, eo quod nondum Baptismi
              gratiam consecuti sunt, quibus adhibetur exorcismus post catechismum ante Baptismum;
              unde ipse ponit eos secundo loco post catechumenos.</p>
          </div>
          <div xml:id="ta-l4d9q1-Dd1e1068">
            <head xml:id="ta-l4d9q1-Hd1e1070">Quaestiuncula 4</head>
            <p xml:id="ta-l4d9q1-d1e1073">Ad quartam quaestionem dicendum, quod pueris carentibus usu rationis, qui non possunt
              distinguere inter cibum spiritualem et corporalem, non debet Eucharistia dari; quamvis
              quidam Graeci contrarium teneant, irrationabiliter autem: quia ad Eucharistiae
              sumptionem exigitur actualis devotio, quam tales pueri habere non possunt. Pueris
              autem jam incipientibus habere discretionem, etiam ante perfectam aetatem, puta cum
              sint decem vel undecim annorum, aut circa hoc, potest dari, si in eis signa
              discretionis appareant et devotionis.</p>
            <p xml:id="ta-l4d9q1-d1e1076">Ad primum ergo dicendum, quod pueri baptizati acquirunt jus percipiendi corpus
              Christi, non tamen statim, sed tempore competenti; sicut et jus percipiendae
              hereditatis habent, quamvis eam statim non possideant. Dionysius autem assignat ritum
              Baptismi quoad adultos, ut patet inspicienti verba ejus.</p>
            <p xml:id="ta-l4d9q1-d1e1079">Ad secundum dicendum, quod per Baptismum datur primus actus vitae spiritualis, unde
              est de necessitate salutis; et ideo pueris Baptismus dandus est: sed per Eucharistiam
              datur complementum spiritualis vitae; et ideo illis qui perfectionis secundae, quae
              est per actualem devotionem, possunt esse capaces, debet dari, prout habetur de
              Consecr., distinct. 4, cap. in Ecclesia, ubi dicitur: <quote xml:id="ta-l4d9q1-Qd1e1081">non cogitetis vitam
                habere posse qui sunt expertes corporis et sanguinis domini</quote>; et loquitur de
              pueris. Intelligendum est autem quantum ad rem sacramenti, quae est unitas Ecclesiae,
              extra quam non est salus nec vita, et non quantum ad sacramentalem manducationem.</p>
          </div>
        </div>
        <div xml:id="ta-l4d9q1-Dd1e1087">
          <head xml:id="ta-l4d9q1-Hd1e1089">Expositio textus</head>
          <p xml:id="ta-l4d9q1-d1e1092"><quote xml:id="ta-l4d9q1-Qd1e1093">Crede, et manducasti</quote>. Intelligendum est de manducatione spirituali, et
            fide formata. Ideo autem potius fidem commemorat, quia ipsa est quae maxime in
            sacramentis operatur. <quote xml:id="ta-l4d9q1-Qd1e1096">Nos corpus Christi sumus</quote>. Ergo spiritualiter
            manducamus nosipsos. Et dicendum, quod nos non sumus corpus ipsius nisi ratione unionis,
            quam manducando spiritualiter acquirimus. <quote xml:id="ta-l4d9q1-Qd1e1099">Ecce factum est malum</quote>.
            Contrarium dicit supra eodem capite: <quote xml:id="ta-l4d9q1-Qd1e1102">indigne quis sumens corpus Christi, non
              efficit ut malum sit quod accipit</quote>. Et dicendum, quod non sit malum in se, sed
            sit malum, idest nocivum, ei. <quote xml:id="ta-l4d9q1-Qd1e1105">Ita spiritualiter sumamus</quote>. Contra: quia in
            patria nullus usus sacramenti erit; ergo nec spiritualis sumptio. Et dicendum, quod
            dicitur sumptio consecutio rei sacramenti, quam sacramentum statim non efficit, sed
            tantum significat, scilicet fruitio divinitatis, quam etiam significat sacramentalis
            manducatio.</p>
        </div>
      </div>
    </body>
  </text>
</TEI>