<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber II, Distinctio 3, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber II, Distinctio 3, Quaestio 1</title>
          <date when="2016-03-16">March 16, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-16">March 16, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d3q1">
        <head xml:id="ta-l2d3q1-Hd1e89">Quaestio 1</head>
        <head xml:id="ta-l2d3q1-Hd1e92">Quaestio 1</head>
        <div xml:id="ta-l2d3q1-Dd1e95">
          <head xml:id="ta-l2d3q1-Hd1e97">Prooemium</head>
          <p xml:id="ta-l2d3q1-d1e100">Ostenso quando et ubi Angeli creati sunt, hic inquirit, quales effecti sunt; et
            dividitur in tres partes: in prima inquiritur quales effecti sunt quantum ad
            perfectionem naturae; in secunda quales quantum ad gratiam, vel culpam, ibi:
              <quote xml:id="ta-l2d3q1-Qd1e102">illud quoque investigatione dignum videtur</quote>; in tertia quales quantum ad
            gloriam vel miseriam, 4 dist., ibi: <quote xml:id="ta-l2d3q1-Qd1e105">post haec videndum est, utrum perfectos et
              beatos creavit Deus Angelos, an miseros et imperfectos</quote>. Prima in duas: in
            prima ostendit quot fuerunt naturales perfectiones Angelis in principio creationis
            collatae; secundo ostendit qualiter ad invicem secundum istas operationes comparentur,
            ibi: <quote xml:id="ta-l2d3q1-Qd1e108">hic considerandum est</quote>. Et circa hoc duo facit: primo ostendit in
            quibus erant inaequales; secundo ostendit in quibus erant aequales, ibi: <quote xml:id="ta-l2d3q1-Qd1e111">et sicut
              in praedictis Angeli differebant, ita et quaedam communia et aequalia
            habebant</quote>. Circa primum duo facit: primo ostendit eos fuisse inaequales in
            perfectionibus naturalibus; secundo ostendit quod secundum gradum naturalium, fuit etiam
            in eis gradus gratuitorum donorum, ibi: <quote xml:id="ta-l2d3q1-Qd1e114">ad hunc ergo modum credendum est illas
              spirituales naturas, convenientes suae puritati et excellentiae (...) differentias
              accepisse</quote>. Hic quaeruntur sex: 1 utrum Angeli sint adeo simplices, quod non
            sint compositi ex materia et forma; 2 utrum sit in eis personalitas; 3 utrum sit in eis
            aliquis numerus, et quis est iste; 4 utrum omnes sint unius speciei; 5 si non, utrum
            sint unius generis; 6 de differentia Angeli et animae rationalis.</p>
        </div>
        <div xml:id="ta-l2d3q1-Dd1e119" type="articulus">
          <head xml:id="ta-l2d3q1-Hd1e121">Articulus 1</head>

          <head xml:id="ta-l2d3q1-Hd1e124" type="question-title">Utrum Angelus sit compositus ex materia et forma</head>

          <p xml:id="ta-l2d3q1-d1e127">Ad primum sic proceditur. Videtur quod Angelus sit compositus ex materia et forma.
            Quidquid enim est in genere aliquo, participat rationem illius generis. Sed ratio
            substantiae, secundum quod est praedicamentum, est quod sit composita ex materia et
            forma. Boetius enim dicit in Comment. praedicamentorum quod Aristoteles, relictis
            extremis, scilicet materia et forma, agit de medio, idest de composito, cum de
            substantia determinat. Cum ergo Angelus sit in praedicamento substantiae, videtur quod
            ex materia et forma componatur.</p>
          <p xml:id="ta-l2d3q1-d1e130">Praeterea, quaecumque sunt in aliquo genere uno, communicant uniformiter principia
            illius generis. Sed principia generis substantiae sunt materia et forma. Cum ergo
            corpora quae sunt in genere substantiae, communicent ista principia, ita quod ex eis
            componuntur, videtur quod etiam Angelus, qui est in eodem genere, ex materia et forma
            componatur.</p>
          <p xml:id="ta-l2d3q1-d1e133">Praeterea, ubicumque inveniuntur proprietates materiae, invenitur materia; cum
            proprietates materiae rei non sint a re separatae. Sed recipere, substare, et hujusmodi,
            sunt proprietates materiae. Ergo cum inveniantur in Angelo, videtur quod Angelus sit ex
            materia compositus.</p>
          <p xml:id="ta-l2d3q1-d1e137">Praeterea, omne quod est, vel est tantum actus, vel tantum potentia, vel utrumque. Sed
            Angelus non est actus purus, quia sic non differret a Deo: nec est potentia pura, quia
            sic non differret a materia prima: et praeterea nullam operationem haberet. Ergo est
            compositus ex actu et potentia: et hoc est componi ex materia et forma: ergo et
            cetera.</p>
          <p xml:id="ta-l2d3q1-d1e140">Praeterea, in libro de causis, dicitur, quod omne creatum compositum est ex finito et
            infinito. Sed Angelus est ens creatum. Ergo ex infinito, quod est materia, compositus
            est.</p>
          <p xml:id="ta-l2d3q1-d1e143">Item dicit Boetius in Lib. de Trinit., quod forma simplex subjectum esse non potest.
            Sed Angelus est subjectum gratiae. Ergo non est tantum forma, sed etiam habet materiam
            partem sui.</p>
          <p xml:id="ta-l2d3q1-d1e146">Sed contra est quod Dionysius dicit in 4 cap. de Div. Nom., quod Angeli intelliguntur
            immateriales et incorporales.</p>
          <p xml:id="ta-l2d3q1-d1e149">Praeterea, Boetius dicit in Lib. de duabus naturis, quod omnis natura incorporeae
            substantiae nullo materiae nititur fundamento. Sed Angelus est substantia incorporea.
            Ergo materiam pro fundamento non habet.</p>
          <p xml:id="ta-l2d3q1-d1e152">Respondeo dicendum, quod circa hanc materiam tres sunt positiones. Quidam enim dicunt
            quod in omni substantia creata est materia, et quia omnium est materia una; et hujus
            positionis auctor videtur Avicebron, qui fecit librum fontis vitae, quem multi
            sequuntur. Secunda positio est quod materia non est in substantiis incorporeis, sed
            tantum est in omnibus corporibus, etiam una; et haec est positio Avicennae. Tertia
            positio est quod corpora caelestia et elementa non communicant in materia: et haec est
            positio Averrois, et Rabbi Moysis, et videtur magis dictis Aristotelis convenire; et
            ideo istam eligimus, quantum ad praesens pertinet, dicentes, quod quidquid sit de
            corporalibus, in Angelis nullo modo potest esse materia: tum ratione intellectualitatis;
            tum etiam ratione incorporeitatis; quod enim nullum intellectuale sit materiale,
            communiter a philosophis tenetur. Unde etiam ex immaterialitate divina ejus intellectum
            concludunt. Et ratio satis manifesta est; quia materia prima recipit formam, non
            inquantum est forma simpliciter, sed inquantum est haec: unde forma existens in materia
            non est intellecta nisi in potentia, quia cognosco esse formae, inquantum est forma; et
            ideo si intellectus aliquis poneretur habens materiam, forma existens in eo non esset
            intellecta in actu: et sic per formam illam non intelligeret. Hujus etiam signum est,
            quod forma materialis non efficitur intellectualis, nisi quia a conditionibus materiae
            abstrahitur; et sic efficitur perfectio intellectus proportionata sibi: unde oportet
            intellectum non materialem esse: et hoc non sequitur materiam ex parte alicujus formae,
            cum omnis forma per abstractionem a conditionibus materiae intelligibilis fiat; sed
            consequitur eam secundum se, et virtualiter, sive sit sub forma corporali, sive
            spirituali. Secundo incorporeitas repugnat materiae: cum enim uni perfectibili debeatur
            una perfectio, et in materia prima non sit ulla diversitas, oportet quod omnis forma
            antequam possit in ea esse ulla diversitas, nec intelligi, investiat eam totam. Sed ante
            corporeitatem non potest intelligi aliqua diversitas, quia diversitas praesupponit
            partes, quae non possunt esse nisi praeintelligatur divisibilitas quae consequitur
            quantitatem, quae sine corporeitate non est. Unde oportet quod tota materia sit vestita
            forma corporeitatis; et ideo si aliquid est incorporeum, oportet esse immateriale. Et
            tamen aliquam compositionem in Angelo ponimus: quae qualis sit, sic investiganda est. In
            rebus ex materia et forma compositis, natura rei, quae quidditas vel essentia dicitur,
            ex conjunctione formae ad materiam resultat, ut humanitas ex conjunctione animae et
            corporis. De ratione autem quidditatis in quantum est quidditas, non est quod sit
            composita; quia nunquam inveniretur simplex natura, quod ad minus in Deo falsum est: nec
            est de ratione ejus quod sit simplex, cum quaedam inveniatur composita, ut humanitas.
            Esse autem secundum quod dicitur res esse in actu, invenitur ad diversas naturas vel
            quidditates diversimode se habere. Quaedam enim natura est de cujus intellectu non est
            suum esse, quod patet ex hoc quod intelligi potest cum hoc quod ignoretur an sit, sicut
            Phaenicem, vel eclipsim, vel aliquid hujusmodi. Alia autem natura invenitur de cujus
            ratione est ipsum suum esse, immo ipsum esse est sua natura. Esse autem quod hujusmodi
            est, non habet esse acquisitum ab alio; quia illud quod res ex sua quidditate habet, ex
            se habet. Sed omne quod est praeter Deum habet esse acquisitum ab alio. Ergo in solo Deo
            suum esse est sua quidditas vel natura; in omnibus autem aliis esse est praeter
            quidditatem, cui esse acquiritur. Sed cum quidditas quae sequitur compositionem
            dependeat ex partibus, oportet quod ipsa non sit subsistens in esse quod sibi
            acquiritur, sed ipsum compositum, quod suppositum dicitur: et ideo quidditas compositi
            non est ipsum quod est, sed est hoc quo aliquid est, ut humanitate est homo; sed
            quidditas simplex, cum non fundetur in aliquibus partibus, subsistit in esse quod sibi a
            Deo acquiritur; et ideo ipsa quidditas Angeli est quo subsistit etiam ipsum suum esse,
            quod est praeter suam quidditatem, et est id quo est; sicut motus est id quo aliquid
            denominatur moveri; et sic Angelus compositus est ex esse et quod est, vel ex quo est et
            quod est: et propter hoc in Lib. de causis dicitur, quod intelligentia non est esse
            tantum, sicut causa prima; sed est in ea esse, et forma, quae est quidditas sua: et quia
            omne quod non habet aliquid ex se, sed recipit illud ab alio, est possibile vel in
            potentia respectu ejus, ideo ipsa quidditas est sicut potentia, et suum esse acquisitum
            est sicut actus; et ita per consequens est ibi compositio ex actu et potentia; et si
            ista potentia vocetur materia, erit compositus ex materia et forma: quamvis hoc sit
            omnino aequivocum dictum: sapientis enim est non curare de nominibus.</p>
          <p xml:id="ta-l2d3q1-d1e156">Ad primum ergo dicendum est, quod de ratione substantiae est quod subsistit quasi per
            se ens; et ideo forma et materia, quae sunt pars compositi, cum non subsistant, non sunt
            in praedicamento substantiae sicut species, sed solum sicut principia. Quod autem hoc
            subsistens habeat quidditatem compositam, non est de ratione substantiae: unde non
            oportet illud quod est in praedicamento substantiae, habere quidditatem compositam; sed
            oportet quod habeat compositionem quidditatis et esse: omne enim quod est in genere, sua
            quidditas non est suum esse, ut Avicenna dicit. Et ideo non potest Deus in praedicamento
            substantiae poni: unde Boetius intendit dicere, quod inter tria haec, scilicet materiam,
            formam, et compositum, ex his solum compositum est in genere substantiae sicut species;
            non autem intendit quod omne quod est in genere substantiae, sit compositum ex materia
            et forma.</p>
          <p xml:id="ta-l2d3q1-d1e159">Ad secundum dicendum, quod aliqua sunt unius generis logice loquendo, quae naturaliter
            non sunt unius generis, sicut illa quae communicant in intentione generis quam logicus
            inspicit, et habent diversum modum essendi: unde in 10 Metaph. dicitur, quod de
            corruptibilibus et incorruptibilibus nihil commune dicitur, nisi communitate nominis: et
            ideo non oportet Angelos cum corporalibus eadem principia communicare, nisi secundum
            intentionem tantum, prout in omnibus invenitur potentia et actus, analogice tamen, ut in
            12 Metaph. dicitur.</p>
          <p xml:id="ta-l2d3q1-d1e162">Ad tertium dicendum, quod, sicut dicit Commentator in 3 de anima, recipere, et omnia
            hujusmodi, dicuntur aequivoce de materia et intellectu: materia enim prima recipit
            formam non prout est forma simpliciter, sed prout est hoc, unde per materiam
            individuatur; sed intellectus recipit formam inquantum est forma simpliciter, non
            individuans eam, quia forma in intellectu habet esse universale; unde etiam philosophus
            ibidem dicit, quod intelligere, pati quoddam est; sed communiter et aequivoce dictum;
            unde ex hoc non ponitur compositio vel materialitas substantiae intellectualis.</p>
          <p xml:id="ta-l2d3q1-d1e165">Ad quartum jam patet responsio per ea quae dicta sunt; ostensum est enim quod in Angelo
            est potentia et actus; non tamen sicut partes quidditatis; sed potentia tenet se ex
            parte quidditatis, et esse est actus ejus.</p>
          <p xml:id="ta-l2d3q1-d1e168">Ad quintum dicendum, quod objectio procedit ex falso intellectu litterae: non enim est
            sensus quod ens creatum componatur ex finito et infinito sicut ex partibus integralibus,
            sed sicut ex partibus subjectivis: quia entis creati quoddam est finitum, sicut
            incorruptibile, et quoddam infinitum, sicut corruptibile, quod non est determinatum ad
            esse tantum, sed quandoque est et quandoque non est: unde in quodam Comment. Lib. de
            causis exponitur infinitum idest potens esse vel non esse. Vel dicendum, quod componitur
            ex infinito, scilicet ex potentia, et finito, scilicet ex actu.</p>
          <p xml:id="ta-l2d3q1-d1e171">Ad sextum dicendum, quod forma omnino simplex, quae est suum esse, sicut essentia
            divina, de qua Boetius ibi loquitur, nullo modo potest esse subjectum; sed forma
            simpliciter subsistens quae non est suum esse, ratione possibilitatis quam habet, potest
            subjectum esse; sed aequivoce a modo quo materia vel materiale subjectum dicitur, ut
            dictum est.</p>
        </div>
        <div xml:id="ta-l2d3q1-Dd1e175" type="articulus">
          <head xml:id="ta-l2d3q1-Hd1e177">Articulus 2</head>

          <head xml:id="ta-l2d3q1-Hd1e180" type="question-title">Utrum in Angelis possit esse personalitas</head>

          <p xml:id="ta-l2d3q1-d1e183">Ad secundum sic proceditur. Videtur quod in Angelis non possit esse personalitas.
            Individuatio enim est de ratione personae, quia persona est rationalis naturae individua
            substantia. Principium autem individuationis est materia. Cum ergo Angelus materia
            careat, ut dictum est, videtur quod ab eo personalitas excludatur.</p>
          <p xml:id="ta-l2d3q1-d1e186">Praeterea, omnis forma, quantum est de se, communicabilis est et universalis. Sed
            Angelus est forma simplex. Ergo videtur quod sit universale. Sed universalia non dicimus
            personas, ut dicit Boetius. Ergo videtur quod Angelus non sit persona.</p>
          <p xml:id="ta-l2d3q1-d1e189">Praeterea, perfectio debet perfectibili proportionari. Sed forma intelligibilis, quae
            est perfectio intellectus, non habet rationem singularis, sed magis universalis. Ergo
            nec intellectus. Sed Angeli sunt divini intellectus et divinae mentes, ut dicit
            Dionysius. Ergo non sunt personae.</p>
          <p xml:id="ta-l2d3q1-d1e193">Praeterea, persona est rationalis naturae individua substantia. Sed a Dionysio ponitur
            Angelus in ordine intelligibilium, quae supra rationabilia consistunt. Ergo videtur quod
            Angelus non sit persona.</p>
          <p xml:id="ta-l2d3q1-d1e196">Sed contra, persona, secundum magistros, est hypostasis proprietate distincta ad
            dignitatem pertinente. Sed Angelus, cum sit quid subsistens, dicitur hypostasis, et ejus
            proprietates sunt nobilissimae. Ergo videtur quod sit persona.</p>
          <p xml:id="ta-l2d3q1-d1e199">Praeterea, hoc idem habetur ex littera et ex dictis Richardi de sancto Victore, qui
            secundum diversas proprietates, diversimode personam ponit in homine, Angelo et Deo.</p>
          <p xml:id="ta-l2d3q1-d1e202">Respondeo dicendum, quod personalitas est in Angelo, alio tamen modo quam in homine:
            quod patet, si tria quae sunt de ratione personae considerentur, scilicet subsistere,
            ratiocinari, et individuum esse. Subsistit enim homo in partibus suis, ex quibus
            componitur; sed Angelus in natura sua simplici nullo indigens partium vel materiae
            fundamento. Ratiocinatur homo discurrendo et inquirendo lumine intellectuali per
            continuum et tempus obumbrato, ex hoc quod cognitionem a sensu et imagine accipit: quia,
            secundum Isaac in Lib. de Definit., ratio oritur in umbra intelligentiae; sed Angelus
            lumen intellectuale purum et impermixtum participat; unde etiam sine inquisitione
            deiformiter intelligit, secundum Dionysium. Similiter incommunicabilitas est in homine
            ex hoc quod natura sua receptibilis in materiae fundamento per materiam determinatur;
            sed in Angelo in se determinata est ex hoc quod in aliquo sicut forma determinabilis
            recipi non potest; et ex hoc ipso satis incommunicabilis est, et non per determinationem
            recipientis: sicut et divinum esse est proprium et determinatum non per additionem
            alicujus contrahentis, sed per negationem omnis additi; unde dicitur in Lib. de causis,
            quod individuatio sua est bonitas pura. Quare patet quod multo nobilior est personalitas
            in Angelo quam in homine, sicut et cetera quae eis conveniunt, secundum Dionysium.</p>
          <p xml:id="ta-l2d3q1-d1e205">Ad primum ergo dicendum, quod forma participabilis non individuatur nisi per materiam,
            in qua accipit esse determinatum; sed forma quae non est receptibilis, non indiget
            materia determinante, sed in sua natura determinatur ad esse quod sibi non ad materiam
            dependens acquiritur sicut formis corruptibilibus; nec in materia etsi non ad materiam
            dependens, sicut animae rationali.</p>
          <p xml:id="ta-l2d3q1-d1e208">Et per hoc etiam patet responsio ad secundum; quia forma rationem universalitatis habet
            ex hoc quod in pluribus est receptibilis.</p>
          <p xml:id="ta-l2d3q1-d1e212">Ad tertium dicendum, quod forma quae est recepta in intellectu, potest dupliciter
            considerari: vel per comparationem ad rem cujus est similitudo; et sic habet
            universalitatem: non enim est similitudo hominis secundum conditiones individuantes, sed
            secundum naturam communem: vel per comparationem ad intellectum in quo habet esse, et
            sic est quid individuatum, quemadmodum intellectus; et alia numero species intellecta
            hominis est in intellectu Socratis, et alia in intellectu Platonis; unde non oportet
            intellectum non esse quid determinatum et subsistens.</p>
          <p xml:id="ta-l2d3q1-d1e215">Ad quartum dicendum, quod rationale, secundum Dionysium, est in Angelis et in Deo
            eminenter, secundum quem modum ipse intellectus divinus et angelicus ratio
            nominatur.</p>
        </div>
        <div xml:id="ta-l2d3q1-Dd1e220" type="articulus">
          <head xml:id="ta-l2d3q1-Hd1e222">Articulus 3</head>

          <head xml:id="ta-l2d3q1-Hd1e225" type="question-title">Utrum in Angelis possit esse numerus</head>

          <p xml:id="ta-l2d3q1-d1e228">Ad tertium sic proceditur. Videtur quod in Angelis non possit esse numerus. Numerus
            enim quantitas est. Sed quantitatis subjectum est materia. Cum ergo in Angelis non sit
            materia, ut dictum est, videtur quod nec numerus.</p>
          <p xml:id="ta-l2d3q1-d1e231">Praeterea, secundum philosophos, in his quae sunt sine materia, non potest esse
            numerus, nisi secundum causam et causatum. Sed unus Angelus non est causa alterius. Ergo
            si sunt sine materia, nullus numerus in eis esse potest.</p>
          <p xml:id="ta-l2d3q1-d1e234">Praeterea, quanto aliquid est propinquius uni simplici, tanto minus dividitur. Sed
            inter omnes creaturas natura angelica Deo est propinquior, secundum Augustinum, qui
            dicit in Lib. Conf.: <quote xml:id="ta-l2d3q1-Qd1e236">duo fecisti, domine: unum prope te</quote>, scilicet
            Angelum: <quote xml:id="ta-l2d3q1-Qd1e239">alterum prope nihil</quote>, scilicet materiam. Ergo videtur quod vel
            non sit in eis numerus aliquis, vel sit paucissimus.</p>
          <p xml:id="ta-l2d3q1-d1e244">Praeterea, cum partes universi sint ordinatae invicem juvantes se mutuo, illud ex quo
            non provenit utilitas in partibus universi, videtur esse frustra vel vanum, et sic
            omnino non esse. Sed spiritualis substantia non juvat ad corporalem nisi movendo ipsam.
            Ergo videtur quod non sunt plures substantiae separatae nisi quibus expletur motus
            corporalis creaturae: et ita videtur quod numerus Angelorum sit accipiendus secundum
            numerum motuum caeli, vel etiam ipsorum mobilium. Ergo videtur quod numerus Angelorum
            determinatus possit esse nobis.</p>
          <p xml:id="ta-l2d3q1-d1e247">Praeterea, de Angelis, secundum Dionysium nihil scire possumus, nisi ea quae nobis in
            sacra Scriptura traduntur. Sed Danielis 7, 10, dicitur: <quote xml:id="ta-l2d3q1-Qd1e249">millia millium
              ministrabant ei, et decies millies centena millia assistebant ei</quote>. Ergo videtur
            quod numerus eorum sit nobis determinatus.</p>
          <p xml:id="ta-l2d3q1-d1e253">Sed contra, Hieronymus dicit, quod unaquaeque anima habet Angelum bonum ad custodiam et
            malum ad exercitium sibi deputatum. Sed numerus hominum in mundo simul viventium est
            nobis indeterminatus. Ergo et numerus Angelorum custodum, qui sunt unius ordinis, et
            multo fortius numerus omnium Angelorum.</p>
          <p xml:id="ta-l2d3q1-d1e256">Praeterea, Job 25, 3, dicitur: <quote xml:id="ta-l2d3q1-Qd1e258">numquid est numerus militum ejus?</quote> Milites
            autem ejus sunt Angeli, ut habetur Luc. 2, 13: <quote xml:id="ta-l2d3q1-Qd1e261">facta est cum Angelo multitudo
              militiae caelestis</quote>. Ergo videtur quod numerus eorum non sit nobis
            determinatus.</p>
          <p xml:id="ta-l2d3q1-d1e265">Respondeo dicendum, quod ratio humana deficit a cognitione substantiarum separatarum,
            quae tamen sunt notissima naturae, ad quae intellectus noster se habet sicut oculus
            noctuae ad lumen solis, ut dicitur in 2 Metaphys.; et ideo dicitur in 11 de animalibus,
            quod de eis valde pauca scire possumus per rationem; quamvis illud quod de eis est
            scitum est valde delectabile et amatum. Et ideo philosophi de illis nihil quasi
            demonstrative, et pauca probabiliter dixerunt: et hoc ostendit eorum diversitas in
            ponendo numerum Angelorum. Quidam enim posuerunt numerum substantiarum separatarum
            secundum numerum motuum caeli, sicut Aristoteles in 12 Metaphys. Quidam secundum numerum
            sphaerarum, ut Avicenna in sua Metaphysic. Quidam autem negaverunt omnino aliquid esse
            incorporeum, sicut Empedocles et Democritus, et Sadducaei Judaeorum. Quidam etiam
            posuerunt unum tantum esse Angelum, qui diversa sortitur vocabula secundum diversos
            actus, sicut quidam haeretici. Quidam vero posuit Angelos non in determinato numero
            nobis; sed tantum per Angelos significari dicit in Scripturis omnem virtutem vel
            corporalem vel spiritualem per quam Deus ordinem suae providentiae explet, quasi divinae
            voluntatis nuntium; adeo quod vim concupiscibilem nominat Angelum concupiscentiae: sed
            substantias separatas dicit esse secundum numerum quem philosophi posuerunt; et iste est
            Rabbi Moyses. Fides autem Catholica tenet numerum substantiarum separatarum, quas
            Angelos dicimus, esse numerum Deo finitum, sed nobis infinitum. Unde Gregorius dicit in
            Glossa Danielis 7, quod excedit omnem materialem multitudinem, ut Dionysius dicit, 14
            cap. Cael. Hierar. Et hoc satis est probabile. Videmus enim illa corpora quae nobilius
            divinam bonitatem participant, scilicet caelestia, excedere quasi sine proportione
            corpora generabilia et corruptibilia. Et hoc est, quia productionis creaturarum causa
            est divina bonitas quam rebus communicare voluit; unde videtur quod naturas spirituales,
            in quibus maxime sua bonitas relucet, creavit in numero quasi improportionabiliter
            excrescente numerum naturarum corporalium. Qualiter autem distinguantur ad invicem,
            accipere possumus ex verbis Commentatoris in 3 de anima, ubi dicit, quod si natura
            intellectus possibilis esset nobis ignota, non possemus assignare numerum substantiarum
            separatarum. Unde dico, quod secundum gradum possibilitatis permixtae in natura angelica
            est eorum distinctio. Dictum est enim supra, quod ipsa natura vel quidditas Angeli est
            possibilis respectu esse quod a Deo habet. Invenitur enim natura cui possibilitas
            admiscetur plus et plus distans ab actu, secundum quod recedit a similitudine divinae
            naturae, quae est actus tantum. Illa ergo quidditas est actus completus praeter quam non
            est suum esse, scilicet natura divina: et ista quidditas simplex quae est propinquior
            per similitudinem ad divinum esse, minus habet de potentia et plus de actu, et est Deo
            vicinior, et perfectior: et sic deinceps, quousque veniatur ad illam naturam quae est in
            ultimo gradu possibilitatis in substantiis spiritualibus; adeo quod non acquiritur sibi
            esse nisi in altero, quamvis esse suum ad illud non dependeat; scilicet intellectus
            humanus, qui, secundum Commentatorem, est ultimus in ordine naturarum intellectualium,
            sicut materia prima in ordine corporalium.</p>
          <p xml:id="ta-l2d3q1-d1e268">Ad primum ergo dicendum, quod sicut in primo libro dictum est, unum dicitur dupliciter.
            Uno modo secundum quod convertitur cum ente, quod non determinatur ad aliquod genus, et
            similiter nec multitudo sequens ad tale unum; et talis multitudo ponitur in Angelis,
            quae non sequitur divisionem quantitatis vel materiae, sed distinctionem naturarum. Alio
            modo dicitur unum quod est principium numeri, qui est discreta quantitas, causatus ex
            divisione materiae vel continui: et talis non est nisi in materialibus.</p>
          <p xml:id="ta-l2d3q1-d1e272">Ad secundum dicendum, quod etiam secundum philosophos qui distinguunt numerum
            substantiarum separatarum per causam et causatum, causa et causatum non sunt per se
            distinguentia, sed secundum eos consequuntur ad principia distinctionis; cum enim
            distinctio sit, per se loquendo, per hoc quod est major vel minor compositio, et
            secundum distantiam potentiae et actus, secundum eos, sequitur quod illud quod est plus
            in actu, sit causa ejus quod est minus, secundum quem modum dicunt multitudinem ab uno
            primo simplici processisse; quem tamen modum dicit Commentator in 11 Metaphys.,
            insufficienter probatum, et concedit ab uno primo simplici immediate potuisse plura
            procedere: ita et nos concedimus omnes naturas intellectuales immediate a Deo
            processisse distinctas secundum ordinem sapientiae disponentis diversos gradus naturarum
            spiritualium. Et ideo remoto quod infidelitatis est, scilicet ordine causalitatis ab
            Angelis, et retento quod fidei consonat, scilicet gradu simplicitatis, habebimus eumdem
            modum distinctionis quem ipsi habuerunt.</p>
          <p xml:id="ta-l2d3q1-d1e275">Ad tertium dicendum, quod ex ratione illa probatur simplicitas angelicae naturae, et
            praecipue illius quae in ea suprema est; sed pluralitas gradus ab ea non tollitur.
            Praeterea non est loquendum de Angelis sicut de divina natura, specialiter cum plures
            Angeli non tantum numero, sed specie differant, ut dicetur.</p>
          <p xml:id="ta-l2d3q1-d1e278">Ad quartum dicendum, quod Angeli non sunt facti propter motum corporalium, quia nihil
            fit propter vilius se: unde si sunt aliquae substantiae non moventes, non sequitur quod
            sint superfluae. Nihilominus tamen dicendum, quod ex omnibus substantiis illis provenit
            aliqua utilitas per juvamentum in rebus corporalibus: quia inferiores Angeli in motu
            sphaerarum Deo ministrant, sicut a quibusdam dicitur, et probabile videtur, cum
            Gregorius dicat corporalem creaturam per spiritualem administrari. Illuminatio autem
            inferiorum Angelorum est a Deo per proximos et medios, ut dicit Dionysius, et ita omnes
            influentiam habent super motum corporalium, vel ad minus quantum ad custodiam hominum,
            quae pertinet ad ultimum ordinem.</p>
          <p xml:id="ta-l2d3q1-d1e281">Ad quintum dicendum, quod verba ista aliter a Gregorio et a Dionysio exponuntur; et
            quantum ad aliquid eodem modo: in hoc enim conveniunt quod Angelorum numerus non est
            determinatus nobis; sed in hoc differunt, quia Dionysius vult, quod cum dicitur,
              <quote xml:id="ta-l2d3q1-Qd1e283">millia millium</quote>, unum mille multiplicat aliud, ac si diceret, millesies
            mille; et sic aequalis numerus importatur, cum dicitur, <quote xml:id="ta-l2d3q1-Qd1e286">millia millium</quote>
            primo, et <quote xml:id="ta-l2d3q1-Qd1e289">decies centena millia</quote> secundo, quod habet una littera. Tantum
            enim est decies centum millia, quantum millies millia. Et secundum hoc datur intelligi
            quasi aequalis numerus ministrantium et assistentium. Vel secundum aliam litteram quae
            habet, <quote xml:id="ta-l2d3q1-Qd1e292">millia millium ministrabant ei, et decies millies centena millia
              assistebant ei</quote>, datur intelligi, quod numerus assistentium excedit numerum
            ministrantium propter suam nobilitatem: quod consonat ei quod supra dictum est secundum
            intentionem Dionysii, quod scilicet nobiliores creaturae plures sunt. Unde dicit, quod
            in hoc verbo maximus numerus apud nos nomen proprium habens, scilicet mille,
            multiplicatur per omnes maximos numeros, scilicet limites nominatos, scilicet per
            seipsum, cum dicitur <quote xml:id="ta-l2d3q1-Qd1e295">millia millium</quote>; per denarium cum dicitur,
              <quote xml:id="ta-l2d3q1-Qd1e299">decies millies</quote>; per centenarium cum dicitur <quote xml:id="ta-l2d3q1-Qd1e302">centena
              millia</quote>; in quo ostenditur maxima numerositas excedens nostrum intellectum. Sed
            Gregorius vult quod sit constructio partitiva cum dicitur <quote xml:id="ta-l2d3q1-Qd1e305">millia millium</quote>,
            quasi diceret, millia de numero millium: unde vult quod datur intelligi major numerus
            ministrantium quam assistentium, per hoc quod ad administrantes ponitur numerus non
            determinatus, et ad assistentes determinatus.</p>
        </div>
        <div xml:id="ta-l2d3q1-Dd1e310" type="articulus">
          <head xml:id="ta-l2d3q1-Hd1e312">Articulus 4</head>

          <head xml:id="ta-l2d3q1-Hd1e315" type="question-title">Utrum unius speciei sint plures Angeli</head>

          <p xml:id="ta-l2d3q1-d1e318">Ad quartum sic proceditur. Videtur quod sint plures Angeli unius speciei. Sicut enim
            Angelus est substantia simplex, ita et anima. Sed omnes animae rationales sunt unius
            speciei. Ergo et omnes Angeli.</p>
          <p xml:id="ta-l2d3q1-d1e321">Praeterea, perfectio una secundum speciem est eorum quae in specie conveniunt. Sed
            omnes Angeli sunt perfectibiles una perfectione secundum speciem, quae est gratia vel
            gloria. Ergo videtur quod sint unius speciei.</p>
          <p xml:id="ta-l2d3q1-d1e324">Praeterea, divinae bonitatis, ut dictum est, proprium est nobiliora in entibus magis
            multiplicare, ut bonitas sua magis diffundatur. Sed in vilibus creaturis invenitur magna
            multitudo participantium unam speciem. Ergo videtur quod multo fortius hoc sit in
            Angelis.</p>
          <p xml:id="ta-l2d3q1-d1e328">Praeterea, secundum Boetium, nullius rei sine consortio potest esse jucunda possessio.
            Sed in Angelis est maxima jucunditas, cum delectatio sit de ratione felicitatis,
            secundum philosophum in 1 Ethic. Ergo videtur quod in Angelis sit multorum consortium in
            una specie.</p>
          <p xml:id="ta-l2d3q1-d1e331">Sed contra, multiplicatio individuorum unius speciei non est nisi ad conservandum
            speciei perpetuitatem, quae in uno salvari non potest: unde in corporibus
            incorruptibilibus non est nisi unum individuum unius speciei, ut sol et luna. Sed
            Angelus est substantia incorruptibilis. Ergo non sunt plures Angeli unius speciei.</p>
          <p xml:id="ta-l2d3q1-d1e334">Praeterea, Angelus est perfectior quolibet corpore. Sed aliquod corpus ad tantam
            perfectionem pervenit ut nihil suae naturae sit extra ipsum, ut patet in his quae
            constant ex tota materia suae speciei, ut patet in caelo, ut dicitur in 1 Cael. et Mund.
            Ergo videtur quod multo fortius extra unum Angelum non sit aliquid suae speciei.</p>
          <p xml:id="ta-l2d3q1-d1e337">Respondeo dicendum, quod circa hoc sunt tres opiniones. Quidam enim dixerunt, quod
            omnes Angeli sunt unius speciei, adeo quod etiam Angelus et anima non differunt specie.
            Alii vero dicunt quod Angelus et anima differunt specie, et Angeli unius ordinis ab
            Angelis alterius ordinis; sed omnes qui sunt unius ordinis, sunt unius speciei. Alii
            vero dicunt, quod nullus Angelus est unius speciei cum alio: et haec opinio concordat
            cum dictis philosophorum, et etiam Dionysii, qui ponit in 10 cap. Cael. Hierarch., in
            eodem ordine esse primos, medios, et ultimos. Et huic necessarium est consentire, tum ex
            immaterialitate, tum etiam ex incorporeitate. Si enim immateriales ponuntur, cum nulla
            forma vel natura multiplicet numerum nisi in diversitate materiae, oportet quod forma
            simplex et immaterialis, non recepta in aliqua materia, sit una tantum: unde quidquid
            est extra eam, est alterius naturae, eo quod distet ab eo secundum formam, non secundum
            materiale principium, quod ibi nullum est. Talis autem diversitas causat differentiam in
            specie. Unde oportet quoslibet duos Angelos acceptos differre secundum speciem. Hoc
            etiam de necessitate sequitur si ex materia componantur, dummodo non ponantur corporea:
            quod sic patet. Quorumcumque materia secundum esse differre ponitur, oportet, si ista
            materia est ejusdem ordinis in utroque (sicut materia generabilium et corruptibilium est
            una) quod diversae formae secundum quas diversum esse accipit, recipiantur in diversis
            partibus materiae. Non enim una pars materiae, diversas formas oppositas et disparatas
            simul recipere potest. Sed impossibile est in materia intelligere diversas partes, nisi
            praeintelligatur in materia quantitas dimensiva ad minus interminata, per quam
            dividatur, ut dicit Commentator in libro de substantia orbis, et in 1 Physic., quia
            separata quantitate a substantia, remanet indivisibilis, ut in 1 Phys. philosophus
            dicit. Sed nulla forma recipitur in materia sub quantitate intellecta, nisi forma
            corporalis. Ergo impossibile est duos Angelos communicare in materia, vel in potentia
            unius ordinis. Sed omnis forma vel natura quae recipitur in diversis gradibus
            potentiarum, recipitur secundum prius et posterius secundum esse. Impossibile est autem
            naturam speciei communicari ab individuis per prius et posterius, nec secundum esse, nec
            secundum intentionem; quamvis hoc sit possibile in natura generis, ut dicitur in 3
            Metaph. Ergo impossibile est duos Angelos, si sunt incorporei, esse unius speciei.</p>
          <p xml:id="ta-l2d3q1-d1e340">Ad primum ergo dicendum, quod quamvis anima sit forma simplex, sicut et Angelus, tamen
            anima non recipit esse a Deo nisi in corpore: quia, secundum Augustinum, et infundendo
            creatur, et creando infunditur. Unde ex corpore recipit esse individuatum: quod quia non
            dependet ex corpore, remanet individuatio, etiam destructo corpore. Ideo Augustinus
            dicit, quod impossibilis est positio illorum haereticorum qui dicunt, plures animas ante
            corpus creatas fuisse. Sic autem non est in Angelo: et ideo non est ratio similis.</p>
          <p xml:id="ta-l2d3q1-d1e343">Ad secundum dicendum, quod hoc tenet in perfectionibus quae sunt de natura rei, non
            autem in perfectionibus superadditis, quae non sequuntur ex principiis naturae, quales
            sunt gratia et gloria. Possunt enim etiam in corporibus diversa secundum speciem unum
            specie colorem habere.</p>
          <p xml:id="ta-l2d3q1-d1e347">Ad tertium dicendum, quod perfectio universi essentialis non attenditur in individuis,
            quorum multiplicatio ordinatur ad perfectionem speciei, sed in speciebus per se. Unde
            magis apparet divina bonitas in hoc quod sunt multi Angeli diversarum specierum, quam si
            sint unius speciei tantum.</p>
          <p xml:id="ta-l2d3q1-d1e350">Ad quartum dicendum, quod delectatio, secundum philosophum in Ethicis, sequitur
            operationem perfectam: et ideo ad jucunditatem consortium exigitur in illa natura in qua
            non potest esse in uno perfecta operatio sine alterius adjutorio, ut in hominibus, in
            quibus unus per seipsum non sufficit ad operationem suae speciei: quod non potest in
            Angelis poni: et ideo hujusmodi objectio est vana. Non tamen negamus quin unus Angelus
            ab alio juvetur, cum inferiores per superiores illuminentur; et in hac societate est
            jucunditas civium caelestis curiae. Sed ad hoc non exigitur unitas speciei, sed
            conformitas gratiae.</p>
        </div>
        <div xml:id="ta-l2d3q1-Dd1e354" type="articulus">
          <head xml:id="ta-l2d3q1-Hd1e356">Articulus 5</head>

          <head xml:id="ta-l2d3q1-Hd1e359" type="question-title">Utrum Angeli sint unius generis</head>

          <p xml:id="ta-l2d3q1-d1e362">Ad quintum sic proceditur. Videtur quod Angeli non reducantur in unum genus. Quaecumque
            enim sunt unius generis, communicant in una potentia generis, ut dicitur in 10
            Metaphysic.: sed Angeli non communicant in una potentia generis, quia immateriales sunt.
            Ergo videtur quod non sint unius generis.</p>
          <p xml:id="ta-l2d3q1-d1e365">Praeterea, quaecumque exeunt ab aliquo communi, per divisionem exeunt ab illo, et prius
            erant in illo in potentia. Sed Angelus non exit de potentia in actum nisi sumatur
            potentia agentis; alias esset generabilis et corruptibilis: nec iterum est ponere
            aliquod unum secundum rem in plures Angelos divisum: hoc enim non posset esse, nisi
            illud unum esset quantum. Ergo non inveniuntur plures Angeli unius generis.</p>
          <p xml:id="ta-l2d3q1-d1e368">Praeterea, omne genus univoce et aequaliter praedicatur de suis speciebus. Sed
            essentialia Angelorum quae consequuntur naturam communem in ipsis, inveniuntur in
            Angelis secundum magis et minus, ut in littera dicitur. Ergo videtur quod non sint unius
            generis.</p>
          <p xml:id="ta-l2d3q1-d1e372">Praeterea, quod differt ab alio in specie, si communicat cum eo genere, oportet esse
            compositum ex genere et differentia. Sed compositio generis et differentiae praesupponit
            compositionem formae et materiae, ut videtur: quia, secundum Avicennam, differentia
            sumitur ex principiis formalibus rei, genus autem ex materialibus: unde in 5 Metaph.,
            dicuntur esse genere unum quae in materia conveniunt. Ergo videtur, cum Angelus non sit
            compositus ex materia et forma, et unus differat in specie ab alio Angelo, quod non
            possit etiam in genere convenire.</p>
          <p xml:id="ta-l2d3q1-d1e375">Sed contra, genus substantiae est tantum genus unum. Sed quilibet Angelus est in genere
            substantiae. Ergo videtur quod in genere uno conveniant.</p>
          <p xml:id="ta-l2d3q1-d1e378">Praeterea, differentia addita generi constituit speciem. Sed incorporeum, secundum
            Porphyr., est differentia substantiae. Ergo substantia incorporea est species
            substantiae. Praedicatur autem de multis Angelis specie differentibus. Ergo est genus
            subalternum. Et ita in genere subalterno etiam Angeli conveniunt.</p>
          <p xml:id="ta-l2d3q1-d1e381">Respondeo dicendum, quod secundum Avicennam, omne id quod habet esse aliud a sua
            quidditate, oportet quod sit in genere; et ita oportet quod omnes Angeli ponantur in
            praedicamento substantiae. Haec est enim ratio substantiae, prout est praedicamentum,
            secundum Avicennam, quod sit res quidditatem habens, cui debeatur esse per se, non in
            alio, scilicet quod sit aliud a quidditate ipsa: et ideo ex ipsa possibilitate
            quidditatis trahitur ratio generis: ex complemento autem quidditatis trahitur ratio
            differentiae, secundum quod appropinquat ad esse in actu; sed hoc differenter contingit
            in substantiis compositis et simplicibus: quia in compositis possibilitas est ex parte
            materiae, sed complementum est ex parte formae; et ideo ex parte materiae sumitur genus,
            et ex parte formae differentia: non autem ita quod materia sit genus, aut forma
            differentia, cum utrumque sit pars, et neutrum praedicetur; sed quia materia est materia
            totius, non solum formae; et forma perfectio totius, non solum materiae; ideo totum
            potest assignari ex materia et forma et ex utroque. Nomen autem designans totum ex
            materia, est nomen generis; et nomen designans totum ex forma, est nomen differentiae;
            et nomen designans totum ex utroque, est nomen speciei: et hoc patet si consideretur
            quomodo corpus est genus animati corporis, et animatum differentia: semper enim
            invenitur genus sumptum ab eo quod materiale est, et differentia ab eo quod est formale:
            et inde est quod differentia determinat genus sicut forma materiam. In simplicibus autem
            naturis non sumitur genus et differentia ab aliquibus partibus, eo quod complementum in
            eis et possibilitas non fundatur super diversas partes quidditatis, sed super illud
            simplex: quod quidem habet possibilitatem secundum quod de se non habet esse, et
            complementum prout est quaedam similitudo divini esse, secundum hoc quod
            appropinquabilis est magis et minus ad participandum divinum esse; et ideo quot sunt
            gradus complementi, tot sunt differentiae specificae.</p>
          <p xml:id="ta-l2d3q1-d1e384">Ad primum ergo dicendum, quod non oportet quod conveniant nisi in una intentione
            potentiae, quae est possibilitas recipiendi esse a Deo, in quo subsistant sine
            quantitate et materia.</p>
          <p xml:id="ta-l2d3q1-d1e387">Et per hoc patet responsio ad secundum: quia non oportet esse unam numero potentiam
            quae dividatur in omnes Angelos, vel in qua prius fuerint in potentia quam in actu.</p>
          <p xml:id="ta-l2d3q1-d1e391">Ad tertium dicendum, quod genus praedicatur aequaliter de speciebus quantum ad
            intentionem, sed non semper quantum ad esse, sicut in figura et numero, ut in 3 Metaph.
            dicitur. Sed hoc in speciebus non contingit, ut ibidem dicitur: unde ex hoc sufficienter
            posset probari quod non sunt unius speciei, non autem quod non sunt unius generis, cum
            conveniant in genere, ad quod se habent omnes Angeli sicut diversae species numerorum se
            habent ad numerum, quarum una secundum esse est prior alia.</p>
          <p xml:id="ta-l2d3q1-d1e394">Ad quartum patet responsio per ea quae dicta sunt.</p>
        </div>
        <div xml:id="ta-l2d3q1-Dd1e398" type="articulus">
          <head xml:id="ta-l2d3q1-Hd1e400">Articulus 6</head>

          <head xml:id="ta-l2d3q1-Hd1e403" type="question-title">Utrum Angelus et anima differant specie</head>

          <p xml:id="ta-l2d3q1-d1e406">Ad sextum sic proceditur. Videtur quod Angelus et anima specie non differant.
            Quaecumque enim conveniunt in ultima differentia constitutiva, sunt eadem specie, quia
            ipsa est quae complet rationem speciei. Sed Angelus et anima sunt hujusmodi. Ergo non
            differunt secundum speciem. Probatio minoris. Ultima differentia constitutiva sumitur ab
            eo quod nobilissimum in re est, cum se habeat ad genus et differentias praecedentes
            proportionabiliter sicut forma ad materiam. Sed Angelus et anima conveniunt in eo quod
            est nobilissimum in utroque, scilicet in intellectu. Ergo conveniunt in ultima
            differentia constitutiva.</p>
          <p xml:id="ta-l2d3q1-d1e409">Si diceres, quod ultima differentia constitutiva Angeli est intellectuale, quod ab
            intellectu sumitur, ultima autem differentia animae est rationale, sicut etiam
            Dionysius, videtur distinguere ordinem intellectualium et rationabilium: contra. Ea quae
            conveniunt communiter in duobus, non distinguunt inter ipsa. Sed intellectus non tantum
            ponitur in Angelis sed etiam in anima, ut patet in 3 de anima: similiter et ratio non
            tantum animae sed etiam Angelo convenit; unde Gregorius in Homil. Epiph. Angelum animal
            rationale vocat; et supra Magister creaturam rationalem in Angelum et animam distinxit.
            Ergo Angelus et anima non differunt penes rationale et intellectuale.</p>
          <p xml:id="ta-l2d3q1-d1e412">Si diceres, quod distinguitur penes unibile corpori et non unibile: contra. Quidquid
            consequitur rem habentem esse completum, non distinguit eam essentialiter a re alia:
            quia omnia hujusmodi quae sic consequuntur rem, sunt de genere accidentium. Sed unio ad
            corpus est quaedam relatio quae consequitur animam habentem in se esse completum ad
            corpus non dependens; alias sine corpore esse non posset. Ergo hoc quod est unibile
            corpori, non distinguit essentialiter vel secundum speciem animam ab Angelo.</p>
          <p xml:id="ta-l2d3q1-d1e416">Praeterea, differentia specifica non assignatur alicui rei nisi secundum quod est in
            genere ut species: quia differentia est qua abundat species a genere. Sed anima
            inquantum est forma talis corporis, non est in genere substantiae ut species, sed ut
            principium. Cum ergo unibilitas non conveniat animae nisi secundum quod est forma,
            videtur quod esse unibile non possit esse distinguens secundum speciem animam ab
            Angelo.</p>
          <p xml:id="ta-l2d3q1-d1e419">Praeterea, ea quorum est unus finis, non differunt specie, cum cuilibet rei proprius
            finis respondeat. Sed idem est finis Angeli et animae rationalis; scilicet beatitudo
            aeterna, ut supra, distinct. 1, Magister dicit; quod etiam haberi ex eo potest quod
            dicitur Matth. 23, 30: <quote xml:id="ta-l2d3q1-Qd1e421" source="http://scta.info/resource/mt23_30">erunt sicut Angeli Dei in caelo</quote>. Ergo Angelus et
            anima non differunt specie.</p>
          <p xml:id="ta-l2d3q1-d1e425">Sed contra, plus differt anima ab Angelo, quam unus Angelus ab alio. Sed unus Angelus
            differt ab alio secundum speciem, ut dictum est. Ergo multo fortius anima ab Angelo.</p>
          <p xml:id="ta-l2d3q1-d1e428">Praeterea, eidem formae vel perfectioni respondet idem perfectibile. Sed anima et
            Angelus sunt quaedam formae, prout communiter omnes substantias a materia separatas
            formas dicimus, quarum formae materiales sunt imagines, ut Boetius in Lib. 1 de Trinit.
            dicit. Cum ergo animae respondeat hoc perfectibile quod est corpus humanum, Angelo vero
            vel nullius vel alterius speciei, ut corpus aereum, secundum quod Augustinus videtur
            dicere, vel etiam corpus caeleste secundum opinionem Avicennae et quorumdam
            philosophorum; videtur quod anima et Angelus non sunt unius speciei.</p>
          <p xml:id="ta-l2d3q1-d1e431">Respondeo dicendum, quod circa hoc sunt tres opiniones. Quidam enim dicunt, quod anima
            non est in genere substantiae sicut species, sed sicut principium, cum sit forma; unde
            non proprie dicitur anima specie differre vel convenire cum alia substantia; sed proprie
            dicitur, quod secundum animam compositum ab alia vel cum alia substantia convenit specie
            vel differt. Sed hoc non videtur esse necessarium: quia, ut Avicenna dicit in sua
            Metaph., ad hoc quod aliquid sit proprie in genere substantiae requiritur quod sit res
            quidditatem habens, cui debeatur esse absolutum, ut per se esse dicatur vel subsistens:
            et ideo duobus modis potest contingere quod aliquid ad substantiae genus pertinens, non
            sit in genere substantiae sicut species: vel quia res illa non habet quidditatem aliam
            nisi suum esse; et propter hoc Deus non est in genere substantiae sicut species, ut ipse
            Avicenna dicit: vel quia res illa non habet esse absolutum, ut ens per se dici possit;
            et propter hoc materia prima et formae materiales non sunt in genere substantiae sicut
            species, sed solum sicut principia. Anima autem rationalis habet esse absolutum, non
            dependens a materia; quod est aliud a sua quidditate, sicut etiam de Angelis dictum est:
            et ideo relinquitur quod sit in genere substantiae sicut species, et etiam sicut
            principium, inquantum est forma hujus corporis: et inde venit ista distinctio, quod
            formarum quaedam sunt formae materiales, quae non sunt species substantiae; quaedam vero
            sunt formae et substantiae, sicut animae rationales. Secunda opinio est eorum qui
            dicunt, animam et Angelum unius speciei esse: quod nullo modo potest esse, si ab anima
            et Angelo compositio formae et materiae removeatur, ut supra de Angelis dictum est. Et
            ideo tertia opinio communior est, cui assentiendum videtur, quod anima et Angelus specie
            differunt. Quibus autem differentiis specificis distinguantur, diversimode assignatur.
            Quidam enim assignant eas specie distingui, per hoc quod est unibile corpori et non
            unibile. Alii vero per hoc quod est rationale et intellectuale esse. Tertio secundum hoc
            quod est habere intellectum possibilem respectu superiorum tantum; quod convenit Angelo;
            qui a superiori, scilicet Deo vel Angelo, illuminationem recipit: et secundum hoc quod
            est habere intellectum possibilem respectu superiorum et inferiorum, quod convenit
            animae humanae, quae etiam a superioribus illuminatur, et a phantasmatibus cognitionem
            recipit. Quarto secundum hoc quod est habere vertibilitatem immutabilem, quod Angelo
            convenit, eo quod immutabiliter adhaereat bono vel malo ad quod se semel per electionem
            convertit; vel habere mutabilem vertibilitatem, quod homini convenit, qui de bono in
            malum converti potest, et e contrario. Quinto secundum virtutem interpretativam: quia,
            secundum Damascenum, Angelus interpretatur vel loquitur quibusdam nutibus et signis
            intellectualibus sine vocis expressione, ut infra patebit; homo autem loquitur voce
            expressa. Nec est mirum quod sic diversimode Angeli et animae differre assignantur: quia
            differentiae essentiales, quae ignotae et innominatae sunt, secundum philosophum
            designantur differentiis accidentalibus, quae ex essentialibus causantur, sicut causa
            designatur per suum effectum; sicut calidum et frigidum assignantur differentiae ignis
            et aquae. Unde possunt plures differentiae pro specificis assignari, secundum plures
            proprietates rerum differentium specie, ex essentialibus differentiis causatas; quarum
            tamen istae melius assignantur quae priores sunt, quasi essentialibus differentiis
            propinquiores. Cum ergo substantiarum simplicium, ut dictum est de Angelis, sit
            differentia in specie secundum gradum possibilitatis in eis, ex hoc anima rationalis ab
            Angelis differt, quia ultimum gradum in substantiis spiritualibus tenet, sicut materia
            prima in rebus sensibilibus, ut dicit Commentator in 3 de anima. Unde quia plurimum de
            possibilitate habet, esse suum est adeo propinquum rebus materialibus, ut corpus
            materiale illud possit participare, dum anima corpori unitur ad unum esse: et ideo
            consequuntur istae differentiae inter animam et Angelum, unibile, et non unibile, ex
            diverso gradu possibilitatis. Item ex eodem sequuntur aliae differentiae, rationale et
            intellectuale: quia ex hoc quod Angelus plus habet de actu quam anima, et minus habet de
            potentia, participat quasi in plena luce naturam intellectualem (unde intellectualis
            dicitur); anima vero quia extremum gradum in intellectualibus tenet, participat naturam
            intellectualem magis defective quasi obumbrata: et ideo dicitur rationalis, quia ratio,
            ut dicit Isaac oritur in umbra intelligentiae. Tertia vero distinctio sequitur ex prima
            et secunda: ex hoc enim quod anima corporis forma et actus est, procedunt ab essentia
            ejus quaedam potentiae organis affixae, ut sensus, et hujusmodi, ex quibus cognitionem
            intellectualem accipit, propter hoc quod rationalis est habens cognitionem decurrentem
            ab uno in aliud; et sic a sensibilibus in intelligibilia venit, et per hoc ab Angelo
            differt, qui non a sensibilibus discurrendo ad intelligibilia, cognitionem accipit.
            Quarta autem distinctio sequitur ex secunda: quia dicitur, quod per hoc quod Angelus
            intellectum deiformem habet, convertitur ad quodcumque immobiliter; per quod ab anima
            dicitur Angelus differre, quae non intellectu deiformi, sed per inquisitionem rationis
            cognitionem habet. Quinta etiam sequitur ex prima: quia propter hoc quod anima corpori
            unitur, potest vocem corporalem formare, non autem Angelus. Unde patet quod istarum
            distinctionum prima melior est, quia accipitur secundum esse animae, quod primum est;
            secunda autem et tertia accipiuntur penes virtutem cognoscitivam vel intellectivam
            tantum, sicut secunda, vel penes intellectivam simul et sensitivam, sicut tertia. Quarta
            autem accipitur penes virtutem appetitivam; quia electio ad appetitum pertinet, ut dicit
            philosophus in Ethicis, per quam anima mutabiliter convertitur. Unde cum appetitiva
            posterior sit cognitiva, haec minus valet quam praecedentes. Quinta accipitur penes
            virtutem motivam: formatio enim vocis est per motum corporalem membrorum. Motiva autem
            posterior est cognitiva et appetitiva; unde minus valet inter alias.</p>
          <p xml:id="ta-l2d3q1-d1e434">Ad primum ergo dicendum, quod differentia non est nobilior genere, sicut natura una est
            nobilior altera, vel sicut forma una nobilior est alia: quia differentia nullam formam
            dicit, quae implicite in natura generis non contineatur, ut dicit Avicenna: genus enim
            non significat partem essentiae rei, sed totum. Sed dicitur genere nobilior, sicut
            determinatum indeterminato; et per hunc modum habere intellectum sic, est nobilius quam
            habere intellectum simpliciter; et habere sensum sic, quam habere sensum simpliciter: et
            ideo anima et Angelus non conveniunt in eo quod per modum istum est nobilissimum in eis;
            unde non oportet quod conveniant in differentia ultima specifica, et ita sint idem
            specie.</p>
          <p xml:id="ta-l2d3q1-d1e438">Ad secundum dicendum, quod in homine est intellectus; non tamen propter hoc in ordine
            intellectualium proprie ponitur: quia illa substantia intellectualis dicitur cujus tota
            cognitio secundum intellectum est, quia omnia quae cognoscit, subito sine inquisitione
            sibi offeruntur: non autem ita est de cognitione animae, quia per inquisitionem et
            discursum rationis ad notitiam rei venit: et ideo rationalis dicitur, quia ejus cognitio
            secundum terminum tantum et secundum principium intellectualis est: secundum principium,
            quia prima principia sine inquisitione statim cognoscit (unde habitus principiorum
            indemonstrabilium intellectus dicitur): secundum terminum vero, quia inquisitio rationis
            ad intellectum rei terminatur; et ideo non habet intellectum ut naturam propriam, sed
            per quamdam participationem. Ratio autem et de Deo et de Angelis dicitur; tamen alio
            modo sumitur, secundum quod scilicet omnis cognitio immaterialis ratio potest dici,
            prout dividitur ratio contra sensum, et non contra intellectum.</p>
          <p xml:id="ta-l2d3q1-d1e441">Ad tertium dicendum, quod unibilitas non est propria differentia essentialis; sed est
            quaedam designatio essentialis differentiae per effectum, ut dictum est.</p>
          <p xml:id="ta-l2d3q1-d1e444">Et per hoc etiam patet responsio ad quartum; quia illud quod convenit animae inquantum
            est forma, est effectus differentiae essentialis.</p>
          <p xml:id="ta-l2d3q1-d1e447">Ad quintum dicendum, quod ea quae differunt specie, differunt secundum finem proximum,
            qui est permanentia vel operatio rei, ut in 2 Cael. et mundi dicitur. Possunt tamen
            convenire in fine ultimo, et hujusmodi finis est beatitudo.</p>
        </div>
        <div xml:id="ta-l2d3q1-Dd1e451">
          <head xml:id="ta-l2d3q1-Hd1e453">Expositio textus</head>
          <p xml:id="ta-l2d3q1-d1e456"><quote xml:id="ta-l2d3q1-Qd1e457">Et quatuor quidem Angelis videntur attributa</quote>. Videtur inconvenienter
            numerare: quia Dionysius attribuit tria Angelis, scilicet essentiam, virtutem et
            operationem; hic autem de operatione non fit mentio. Praeterea, in 11 Metaph. dicitur a
            Commentatore, quod substantiae separatae dividuntur in voluntatem et intellectum; et ita
            videtur quod duo tantum debeant esse attributa. Praeterea, liberum arbitrium est
            facultas rationis et voluntatis. Ergo videtur quod non debeat dividi contra tertium
            attributum. Item quaeritur de ratione numeri. Ad hoc dicendum, quod haec attributa
            accipiuntur secundum haec tria: substantia, species, et virtus, quae sic differunt. Res
            enim potest considerari secundum quod est principium alterius; et sic invenitur in re
            virtus, et secundum hoc attribuitur Angelis liberum arbitrium. Vel secundum quod est in
            se, et hoc dupliciter: vel quantum ad ipsam naturam subsistentem, vel quantum ad modum
            perfectionis ejus, secundum quam speciem sortitur; et sic est species, et tertium
            attributum, quod est naturae rationalitas, secundum quod ratio dicta est in Angelis
            esse. Si vero quantum ad ipsam naturam subsistentem, sic est substantia; et secundum
            hanc duo sumuntur secundum duplicem acceptionem ejus: scilicet prout dicitur quidditas
            rei, et sic sumitur primum attributum, scilicet essentiae simplicitas; vel secundum quod
            dicitur hypostasis, et sic sumitur secundum, scilicet personalitas. Ad primum ergo
            dicendum, quod operationis principium est ipsemet Angelus; et ideo non numeratur inter
            collata sibi a creatione. Ad secundum dicendum, quod ista duo sunt quasi duae potentiae
            ejus; unde reducitur ad ultimum attributum et ad tertium diversimode. Ad tertium
            dicendum, quod in tertio attributo ponitur ratio et voluntas non secundum quod sunt
            potentiae consequentes essentiam, sed ut per eas designatur species essentiae ex qua
            procedunt, sicut etiam rationale ponitur differentia hominis: sed ad quartum pertinent,
            secundum quod sunt potentiae. <quote xml:id="ta-l2d3q1-Qd1e460">Differentem essentiae tenuitatem, et differentem
              sapientiae perspicacitatem, atque differentem arbitrii libertatem et habilitatem recte
              habuisse intelligitur</quote>. Quomodo hoc sit ex dictis patet: quia quanto quidditas
            est magis propinqua ad esse divinum, tanto minus habet de potentia, et ita est major
            simplicitas; et ita etiam cetera nobiliora erunt inquantum nobilius esse recipiunt.
              <quote xml:id="ta-l2d3q1-Qd1e463">Qui tunc per naturalia bona aliis excellebant, ipsi etiam per munera gratiae
              aliis praeerant</quote>. Quantum ad illos qui ponunt Angelos in gratuitis creatos
            facile est rationem assignare: quia ad nihil aliud potuit gratia mensurari nisi ad
            capacitatem naturae. Si autem ponantur in gratia non creati, tunc, cum in naturalibus
            simul accipiendus sit conatus secundum quod naturalia dicimus etiam illa in quae per
            principia naturalia possumus, prout naturale contra gratuitum dividitur; probabile est
            etiam ut cujus natura est dignior, etiam conatus esset major in illud ad quod natura
            ordinabatur, cum non esset aliquid retardans, sicut in nobis, in quibus <quote xml:id="ta-l2d3q1-Qd1e466">corpus
              quod corrumpitur, aggravat animam</quote>, Sapient. 9, 15. Et ideo quidquid sit de
            Angelis, certum est quod nobis non infunditur gratia secundum mensuram naturalium, sed
            magis secundum mensuram conatus.</p>
        </div>

      </div>
    </body>
  </text>
</TEI>