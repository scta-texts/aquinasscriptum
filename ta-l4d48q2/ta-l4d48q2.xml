<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 48, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 48, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="691b"/>
      </div>
    </front>
    <body>
      <div xml:id="ta-l4d48q2">
        <head xml:id="ta-l4d48q2-Hd1e97">Quaestio 2</head>

        <div xml:id="ta-l4d48q2-Dd1e100">
          <head xml:id="ta-l4d48q2-Hd1e102">Prooemium</head>
          <p xml:id="ta-l4d48q2-d1e105">Deinde quaeritur de innovatione mundi; et circa hoc quaeruntur quinque: 1 utrum
            innovatio mundi sit futura; 2 utrum mundo innovato motus corporum caelestium cesset; 3
            utrum caelestia corpora majori claritate refulgeant; 4 utrum elementa aliqua claritatis
            gloria ornentur; 5 utrum animalia bruta et plantae et corpora mineralia maneant.</p>

        </div>
        <div xml:id="ta-l4d48q2-Dd1e109" type="articulus">
          <head xml:id="ta-l4d48q2-Hd1e111">Articulus 1</head>

          <head xml:id="ta-l4d48q2-Hd1e114" type="question-title">Utrum mundus aliquando innovabitur</head>

          <p xml:id="ta-l4d48q2-d1e117">Ad primum sic proceditur. Videtur quod mundus nunquam innovabitur. Nihil enim est
            futurum, nisi quod aliquando fuit secundum speciem. Eccle. 1, 9: <quote xml:id="ta-l4d48q2-Qd1e119" source="http://scta.info/resource/qoh1_9@1-8">quid est quod
              fuit? Ipsum quod futurum est</quote>. Sed nunquam mundus aliam dispositionem habebit
            quam nunc habet quantum ad partes essentiales, et ad genera et species. Ergo nunquam
            innovabitur.</p>
          <p xml:id="ta-l4d48q2-d1e123">Praeterea, innovatio alteratio quaedam est. Sed impossibile est universum alterari;
            quia omne alteratum reducitur ad aliquod alterans non alteratum, quod tamen secundum
            locum movetur; quod non est extra universum ponere. Ergo non potest esse quod mundus
            innovetur.</p>
          <p xml:id="ta-l4d48q2-d1e126">Praeterea, Genes. 1, dicitur, quod <quote xml:id="ta-l4d48q2-Qd1e121" source="http://scta.info/resource/gen2_2@10-17">Deus die septimo requievit ab omni opere quod
            patrarat</quote>; et exponunt sancti, quod requievit a novis creaturis condendis. Sed in illa
            prima conditione non fuit alius modus rebus impositus quam iste quem nunc naturali
            ordine tenent. Ergo nunquam alium habebunt.</p>
          <p xml:id="ta-l4d48q2-d1e130">Praeterea, ista rerum dispositio quae nunc est, rebus est naturalis. Si ergo in aliam
            dispositionem transmutentur, illa dispositio erit eis innaturalis. Sed illud quod est
            innaturale et per accidens, non potest esse perpetuum, ut patet 1 caeli et mundi. Ergo
            etiam illa dispositio novitatis quandoque ab eis removebitur; et ita erit ponere
            circulationem quamdam in mundo, sicut Empedocles et Origenes posuerunt, ut post hunc
            mundum sit iterum alius mundus, et post illum iterum alius.</p>
          <p xml:id="ta-l4d48q2-d1e133">Praeterea, novitas gloriae in praemium rationali creaturae datur. Sed ubi non est
            meritum, non potest esse praemium. Cum ergo creaturae insensibiles nihil meruerint,
            videtur quod non innovabuntur.</p>
          <p xml:id="ta-l4d48q2-d1e136">Sed contra est quod habetur Isai. 65, 17: <quote xml:id="ta-l4d48q2-Qd1e138" source="http://scta.info/resource/is65_17@1-15">ecce ego creo novos caelos et novam
              terram; et non erunt in memoria priora</quote>; et Apocal. 21, 1: <quote xml:id="ta-l4d48q2-Qd1e141" source="http://scta.info/resource/ap21_1@2-14">vidi caelum
              novum et terram novam; primum enim caelum et prima terra abiit</quote>.</p>
          <p xml:id="ta-l4d48q2-d1e145">Praeterea, habitatio debet habitatori congruere. Sed mundus factus est ut sit habitatio
            hominis. Sed homo innovabitur. Ergo et mundus innovabitur.</p>
          <p xml:id="ta-l4d48q2-d1e148">Praeterea, <quote xml:id="ta-l4d48q2-Qd1e146" source="http://scta.info/resource/sir13_19@1-5">omne animal diligit suum simile</quote>, Eccle. 13; ex quo patet quod similitudo est
            ratio amoris. Sed homo habet aliquam similitudinem cum universo; unde et minor mundus
            dicitur. Ergo homo universum diligit naturaliter; ergo et ejus bonum concupiscit; et
            ita, ut satisfiat hominis desiderio, debet etiam universum meliorari.</p>
          <p xml:id="ta-l4d48q2-d1e151">Respondeo dicendum, quod omnia corporalia propter hominem facta esse creduntur; unde et
            omnia dicuntur ei esse subjecta. Serviunt autem ei dupliciter. Uno modo ad
            sustentationem vitae corporalis; alio modo ad profectum divinae cognitionis, inquantum
            homo per ea quae facta sunt, invisibilia Dei conspicit, ut dicitur Rom. 1. Primo ergo
            ministerio creaturarum, homo glorificatus nullo modo indigebit, cum ejus corpus omnino
            incorruptibile sit futurum, virtute divina id faciente per animam, quam immediate
            glorificat. Secundo etiam ministerio non indigebit homo quantum ad cognitionem
            intellectivam; quia tali cognitione Deum sancti videbunt immediate per essentiam. Sed ad
            hanc visionem essentiae oculus carnis attingere non poterit; et ideo, ut ei solatium
            congruens sibi de visione divinitatis praebeatur, inspiciet divinitatem in suis
            effectibus corporalibus, in quibus manifeste indicia divinae majestatis apparebunt, et
            praecipue in carne Christi; et post hoc in corporibus beatorum; et deinceps in omnibus
            aliis corporibus; et ideo oportebit ut etiam alia corpora majorem influentiam a divina
            bonitate suscipiant; non tamen speciem variantem, sed addentem cujusdam gloriae
            perfectionem; et haec erit mundi innovatio; unde simul mundus innovabitur, et homo
            glorificabitur.</p>
          <p xml:id="ta-l4d48q2-d1e155">Ad primum ergo dicendum, quod Salomon ibi loquitur de cursu naturalium; quod patet ex
            hoc quod subditur: <quote xml:id="ta-l4d48q2-Qd1e157">nihil sub sole novum</quote>. Cum enim sol circulariter
            moveatur, oportet ea quae solis virtuti subsunt, circulationem aliquam habere; quae
            consistit in hoc quod illa quae priora fuerunt, iterum redeunt specie eadem, numero
            diversa, ut dicitur in fine libri de generatione. Ea vero quae ad statum gloriae
            pertinent, soli non subsunt.</p>
          <p xml:id="ta-l4d48q2-d1e161">Ad secundum dicendum, quod ratio illa procedit de alteratione naturali, quae habet
            agens naturale, quod ex necessitate naturae agit: non enim potest tale agens variam
            dispositionem inducere, nisi ipsum alio modo se habeat. Sed ea quae divinitus fiunt,
            procedunt ex libertate voluntatis; unde sine aliqua immutatione Dei volentis potest nunc
            haec nunc illa dispositio ab ipso in universo existere; et sic ista innovatio non
            reducitur in aliquod principium motum, sed in principium immobile, scilicet Deum.</p>
          <p xml:id="ta-l4d48q2-d1e164">Ad tertium dicendum, quod pro tanto dicitur Deus die septimo a novis creaturis
            condendis cessasse, quia nihil postea factum est quod prius non praecesserit in aliqua
            similitudine secundum genus vel speciem, vel ad minus sicut in principio seminali, vel
            etiam sicut in potentia obedientiali. Dico ergo, quod novitas mundi futura praecessit
            quidem in operibus sex dierum in quadam remota similitudine, scilicet in gloria vel
            gratia Angelorum; praecessit etiam in potentia obedientiae, quae creaturae tunc est
            indita ad talem novitatem suscipiendam a Deo agente.</p>
          <p xml:id="ta-l4d48q2-d1e167">Ad quartum dicendum, quod illa dispositio novitatis non erit naturalis nec contra
            naturam; sed erit supra naturam, sicut gratia et gloria sunt supra animae naturam; et
            erit a perpetuo agente, quod eam perpetuo conservabit.</p>
          <p xml:id="ta-l4d48q2-d1e170">Ad quintum dicendum, quod quamvis corpora insensibilia non meruerint illam gloriam,
            proprie loquendo; homo tamen meruit ut illa gloria toti universo conferretur, inquantum
            hoc cedit in augmentum gloriae hominis; sicut aliquis homo meretur ut ornatioribus
            vestibus induatur, quem tamen ornatum nullo modo ipsa vestis meretur.</p>

        </div>
        <div xml:id="ta-l4d48q2-Dd1e174" type="articulus">
          <head xml:id="ta-l4d48q2-Hd1e176">Articulus 2</head>

          <head xml:id="ta-l4d48q2-Hd1e179" type="question-title">Utrum motus corporum caelestium in illa mundi innovatione
            cessabit</head>

          <p xml:id="ta-l4d48q2-d1e182">Ad secundum sic proceditur. Videtur quod motus corporum caelestium in illa mundi
            innovatione non cessabit. Quia Genes. 8, 22, dicitur: <quote xml:id="ta-l4d48q2-Qd1e184" source="http://scta.info/resource/gen8_22">cunctis diebus terrae
              frigus et aestus, aestas et hiems, nox et dies non acquiescent</quote>. Sed nox et
            dies, hiems et aestas efficiuntur per motum solis. Ergo nunquam motus solis
            cessabit.</p>
          <p xml:id="ta-l4d48q2-d1e188">Praeterea, Hierem. 31, 35: <quote xml:id="ta-l4d48q2-Qd1e190" source="http://scta.info/resource/ier31_35@1-23 http://scta.info/resource/ier31_36@1-21">haec dicit dominus, qui dat solem in lumine diei,
              ordinem lunae et stellarum in lumine noctis; qui turbat mare, et sonant fluctus ejus.
              Si steterint leges istae coram me, tunc et semen Israel deficiet ut non sit gens coram
              me cunctis diebus</quote>. Sed semen Israel nunquam deficiet, sed in perpetuum
            permanebit. Ergo leges diei et noctis, et fluctuum maris, quae ex motu caeli causantur,
            in perpetuum erunt; ergo motus caeli nunquam cessabit.</p>
          <p xml:id="ta-l4d48q2-d1e194">Praeterea, substantia corporum caelestium semper erit. Sed frustra est ponere aliquid,
            nisi ponatur illud propter quod est factum. Corpora autem caelestia ad hoc sunt facta,
            ut dividant diem et noctem, et sint in signa et tempora et dies et annos, Gen. 1, quod
            non possunt facere nisi per motum. Ergo motus eorum semper manebit; alias frustra illa
            corpora remanerent.</p>
          <p xml:id="ta-l4d48q2-d1e198">Praeterea, in illa mundi innovatione totus mundus meliorabitur. Ergo nulli corpori
            remanenti auferetur id quod est de sua perfectione. Sed motus est de perfectione
            corporis caelestis; quia, ut dicitur in 1 caeli et mundi, illa corpora participant
            divinam bonitatem per motum. Ergo motus caeli non cessabit.</p>
          <p xml:id="ta-l4d48q2-d1e201">Praeterea, sol successive illuminat diversas partes mundi secundum quod circulariter
            movetur. Si ergo motus circularis caeli cesset, sequitur quod in aliqua superficie
            terrae erit perpetua obscuritas, quod non convenit illi novitati.</p>
          <p xml:id="ta-l4d48q2-d1e204">Praeterea, si motus caeli cessat, hoc non est nisi inquantum motus aliquam
            imperfectionem in caelo ponit, utpote lassitudinis vel laboris; quod non potest esse,
            cum motus ille sit naturalis, et caelestia corpora sint impassibilia; unde in suo motu
            non fatigantur, ut dicitur in 2 caeli et mundi. Ergo motus caeli nunquam cessabit.</p>
          <p xml:id="ta-l4d48q2-d1e207">Praeterea, frustra est potentia quae non reducitur ad actum. Sed in quocumque situ
            ponatur corpus caeli, est in potentia ad alium situm. Ergo nisi reduceretur ad actum,
            potentia illa frustra remaneret, et semper esset imperfecta. Sed non potest reduci ad
            actum nisi per motum localem. Ergo semper movebitur.</p>
          <p xml:id="ta-l4d48q2-d1e210">Praeterea, illud quod se habet indifferenter ad plura, aut utrumque attribuitur ei, aut
            nullum. Sed sol indifferenter se habet ad hoc quod sit in oriente vel occidente; alias
            motus ejus non esset uniformis per totum; quia ad locum ubi naturalius esset, velocius
            moveretur. Ergo vel neuter situs attribuitur soli, vel uterque. Sed nec uterque nec
            neuter potest ei attribui nisi successive per motum; oportet enim, si quiescit, quod in
            aliquo situ quiescat. Ergo corpus solis in perpetuum movebitur; et eadem ratione omnia
            alia corpora caelestia.</p>
          <p xml:id="ta-l4d48q2-d1e213">Praeterea, motus caeli est causa temporis. Si ergo motus caeli deficiat, oportet tempus
            deficere; quod si deficeret, oportet quod deficeret in instanti. Definitio autem
            instantis est in 8 Physic., quod est initium futuri, et finis praeteriti; et sic post
            ultimum instans temporis esset tempus; quod est impossibile. Ergo motus caeli nunquam
            cessabit.</p>
          <p xml:id="ta-l4d48q2-d1e217">Praeterea, gloria non tollit naturam. Sed motus caeli est ei naturalis. Ergo per
            gloriam non ei tollitur.</p>
          <p xml:id="ta-l4d48q2-d1e220">Sed contra est quod dicitur Apocal. 10, quod Angelus qui apparuit, juravit per viventem
            in saecula, quia tempus amplius non erit, scilicet postquam septimus Angelus tuba
            cecinerit, qua canente mortui resurgent, ut dicitur 1 Corinth. 15. Sed si non est
            tempus, non est motus caeli. Ergo motus caeli cessabit.</p>
          <p xml:id="ta-l4d48q2-d1e223">Praeterea, Isai. 60, 20, dicitur: <quote xml:id="ta-l4d48q2-Qd1e225">non occidet ultra sol tuus, et luna tua non
              minuetur</quote>. Sed occasus solis et diminutio lunae ex motu caeli causatur. Ergo
            motus caeli quandoque cessabit.</p>
          <p xml:id="ta-l4d48q2-d1e229">Praeterea, ut probatur in 2 de generatione, motus caeli est propter continuam
            generationem in istis inferioribus. Sed generatio cessabit impleto numero electorum.
            Ergo motus caeli cessabit.</p>
          <p xml:id="ta-l4d48q2-d1e232">Praeterea, omnis motus est propter aliquem finem, ut dicitur in 2 Metaphysic. Sed omnis
            motus qui est propter finem, habito fine quiescet. Ergo vel motus caeli nunquam
            consequetur finem suum, et sic esset frustra; vel aliquando quiescet.</p>
          <p xml:id="ta-l4d48q2-d1e235">Praeterea, quies est nobilior quam motus; quia secundum hoc quod res sunt immobiles,
            Deo assimilantur, in quo est summa immobilitas. Sed corporum inferiorum motus terminatur
            naturaliter ad quietem. Ergo cum corpora caelestia sint multo nobiliora, eorum motus
            naturaliter ad quietem terminabitur.</p>
          <p xml:id="ta-l4d48q2-d1e239">Respondeo dicendum, quod circa istam quaestionem est triplex positio. Prima est
            philosophorum, qui dicunt, quod motus caeli semper durabit. Sed hoc non est consonum
            fidei nostrae, quae ponit certum numerum electorum praefinitum a Deo; et sic oportet
            quod generatio hominum non in perpetuum duret; et eadem ratione nec alia quae ad
            generationem hominis ordinantur, sicut est motus caeli, et variationes elementorum. Alii
            vero dicunt, quod motus caeli cessabit secundum naturam. Sed hoc etiam est falsum; quia
            omne corpus quod naturaliter quiescit et naturaliter movetur, habet locum in quo
            naturaliter quiescit, ad quem naturaliter movetur, et a quo non recedit nisi per
            violentiam. Nullus autem locus potest assignari corpori caelesti; quia non est magis
            naturalis soli accessus ad punctum orientis quam recessus ab eo; unde vel motus ejus non
            esset naturalis totaliter, vel motus ejus non terminatur naturaliter ad quietem. Unde
            dicendum est, secundum alios, quod motus caeli cessabit in illa mundi innovatione, non
            quidem ex aliqua naturali causa, sed divina voluntate faciente. Corpus enim illud sicut
            et alia, in ministerium hominis dupliciter facta sunt, ut prius dictum est. Altero autem
            horum ministeriorum homo post statum gloriae non indigebit, scilicet secundum quod
            corpora ei deserviunt ad sustentationem corporalis vitae; hoc autem modo corpus caeleste
            servit ei per motum, inquantum per motum caeli multiplicatur genus humanum, et
            generantur plantae, et alia animalia, quae usui hominum sunt necessaria; et temperies in
            aere efficitur, conservans sanitatem. Unde homine glorificato, motus caeli cessabit.</p>
          <p xml:id="ta-l4d48q2-d1e242">Ad primum ergo dicendum, quod verba illa intelliguntur de terra secundum statum istum
            in quo potest esse principium generationis et corruptionis plantarum; quod patet ex hoc
            quod ibi dicitur: <quote xml:id="ta-l4d48q2-Qd1e244">cunctis diebus terrae sementis et messis</quote>; et hoc
            simpliciter concedendum est, quod quamdiu terra erit messibus et sementibus apta, motus
            caeli non cessabit.</p>
          <p xml:id="ta-l4d48q2-d1e248">Et similiter dicendum ad secundum, quod dominus loquitur ibi de duratione seminis
            Israel secundum praesentem statum; quod patet ex hoc quod dicit: <quote xml:id="ta-l4d48q2-Qd1e250">et semen Israel
              deficiet, ut non sit gens coram me cunctis diebus</quote>; vicissitudo enim dierum
            post statum istum non erit; et ideo etiam leges de quibus fecerat mentionem, post istum
            statum non erunt.</p>
          <p xml:id="ta-l4d48q2-d1e254">Ad tertium dicendum, quod finis qui ibi assignatur corporibus caelestibus, est finis
            proximus, quia est proprius eorum actu; sed iste actus ulterius ordinatur ad alium
            finem; scilicet ad ministerium humanum, ut patet per illud quod habetur Deut. 4, 19:
              <quote xml:id="ta-l4d48q2-Qd1e256" source="http://scta.info/resource/deut4_19@1-34">ne forte oculis elevatis ad caelum videas solem et lunam, et omnia astra caeli;
              et errore deceptus adores ea quae fecit dominus Deus tuus in ministerium cunctis
              gentibus quae sub caelo sunt</quote>: et ideo magis debet judicium sumi de corporibus
            caelestibus secundum ministerium hominum quam secundum finem in genere assignatum.
            Corpora autem caelestia per alium modum in ministerium hominis glorificati cedunt, sicut
            prius dictum est, et ideo non sequitur quod frustra remaneant.</p>
          <p xml:id="ta-l4d48q2-d1e260">Ad quartum dicendum, quod motus caeli non est de perfectione corporis caelestis nisi
            inquantum per hoc est causa generationis in istis inferioribus; et secundum hoc etiam
            motus ille facit corpus caeleste participare divinam bonitatem per quamdam similitudinem
            causalitatis; non autem motus est de perfectione substantiae caeli, quae remanebit; et
            ideo non sequitur quod motu cessante, aliquid de perfectione caeli tollatur, secundum
            quod remanebit.</p>
          <p xml:id="ta-l4d48q2-d1e263">Ad quintum dicendum, quod omnia corpora electorum, ut infra dicetur, habebunt in
            seipsis quamdam claritatem gloriae; unde quamvis aliqua superficies terrae non
            illuminetur a sole, nullo tamen modo remanebit ibi obscuritas.</p>
          <p xml:id="ta-l4d48q2-d1e267">Ad sextum dicendum, quod Rom. 8, super illud: <quote xml:id="ta-l4d48q2-Qd1e269">omnis creatura ingemiscit</quote>
            etc., dicit Glossa Ambrosii expresse, quod omnia elementa cum labore sua explent
            officia, sicut sol et luna non sine labore statuta sibi implent spatia: quod est causa
            nostri, unde quiescent nobis assumptis. Labor autem ille, ut credo, non significat
            aliquam fatigationem vel passionem illis corporibus accidentem ex motu, cum motus ille
            sit naturalis nihil habens de violentia adjunctum, ut probatur 1 caeli et mundi. Sed
            labor ibi intelligitur defectus ab eo ad quod aliquid tendit; unde quia motus ille
            ordinatus est ex divina providentia ad complendum numerum electorum, illo incompleto
            nondum consequitur illud ad quod ordinatus est; et ideo similitudinarie dicitur
            laborare, sicut homo qui non habet quod intendit; et hic etiam defectus a caelo tolletur
            impleto numero electorum. Vel etiam potest referri ad desiderium futurae innovationis,
            quam ex divina dispositione expectat.</p>
          <p xml:id="ta-l4d48q2-d1e273">Ad septimum dicendum, quod in corpore caelesti non est aliqua potentia quae perficiatur
            per locum, vel quae facta sit propter hunc finem qui est esse in tali loco; sed hoc modo
            se habet potentia ad ubi in corpore caelesti, sicut se habet potentia artificis ad hoc
            quod facit diversas domos unius modi: quarum si unam faciat, non dicitur frustra
            potentiam habere; et similiter in quocumque situ ponatur corpus caeleste, potentia quae
            est in ipso ad ubi, non remanebit incompleta, nec frustra.</p>
          <p xml:id="ta-l4d48q2-d1e276">Ad octavum dicendum, quod quamvis corpus caeleste secundum suam naturam aequaliter se
            habeat ad omnem situm qui est ei possibilis; tamen si comparetur ad ea quae sunt extra
            ipsum, non aequaliter se habet ad omnes situs, sed secundum unum situm nobilius
            disponitur respectu quorumdam quam secundum alium, sicut quo ad nos nobilius disponitur
            sol in die quam in nocte; et ideo probabile est, cum tota innovatio mundi habeat ordinem
            ad hominem, quod caelum in illa novitate habeat nobilissimum situm qui est possibilis in
            respectu ad nostram habitationem. Vel, secundum quosdam, caelum quiescet in illo situ in
            quo factum fuit; alias aliqua revolutio caeli remaneret incompleta. Sed ista ratio
            videtur inconveniens: quia cum aliqua revolutio sit in caelo quae non finitur nisi in
            triginta sex millibus annorum, sequeretur quod tamdiu mundus deberet durare; quod non
            videtur probabile. Et praeterea secundum hoc posset sciri quando mundus finiri deberet.
            Probabiliter enim colligitur ab astrologis in quo situ corpora caelestia sunt facta,
            considerato numero annorum qui computatur ab initio mundi; et eodem modo posset sciri
            certus annorum numerus in quo ad dispositionem similem reverteretur. Tempus autem finis
            mundi ponitur esse ignotum.</p>
          <p xml:id="ta-l4d48q2-d1e279">Ad nonum dicendum, quod tempus quandoque deficiet motu caeli deficiente; nec illud nunc
            ultimum erit principium futuri: dicta enim definitio non datur de nunc nisi secundum
            quod est continuans partes temporis, non secundum quod est terminans totum tempus; et de
            hoc dictum est in 1 dist., 2 libri, cum de aeternitate mundi ageretur.</p>
          <p xml:id="ta-l4d48q2-d1e282">Ad decimum dicendum, quod motus caeli non dicitur naturalis quasi sit pars naturae, eo
            modo quo principia naturae naturalia dicuntur: nec iterum hoc modo quod habeat
            principium activum in natura corporis, sed receptivum tantum. Principium autem activum
            ejus est in substantia spirituali, ut dicit Commentator 1 caeli et mundi; et ideo non
            est inconveniens, si per novitatem gloriae motus ille tollatur: non enim eo ablato
            natura corporis caelestis variabitur.</p>
          <p xml:id="ta-l4d48q2-d1e285">Alias rationes concedimus, scilicet duas primas quae sunt ad oppositum: quia debito
            modo concludunt.</p>
          <p xml:id="ta-l4d48q2-d1e289">Sed quia aliae duae videntur concludere quod motus caeli naturaliter cesset; ideo ad
            eas respondendum est. Ad primam ergo earum dicendum, quod motus cessat habito eo propter
            quod est, si illud sequatur motum, et non concomitetur ipsum. Illud autem propter quod
            est motus caelestis, secundum philosophos, concomitatur motum, scilicet imitatio divinae
            bonitatis in causalitate quam habet super inferiora; et ideo non oportet quod
            naturaliter motus ille cesset.</p>
          <p xml:id="ta-l4d48q2-d1e292">Ad secundam dicendum, quod quamvis immobilitas sit simpliciter nobilior quam motus,
            tamen motus in eo quod per motum potest consequi aliquam perfectam participationem
            divinae bonitatis, est nobilior quam quies in illo quod nullo modo per motum possit
            illam perfectionem consequi; et ratione ista terra, quae est infimum corporum, est sine
            motu; quamvis ipse Deus, qui est nobilissimus rerum, sine motu sit, a quo corpora
            nobiliora moventur; et inde est etiam quod motus superiorum corporum possent poni
            secundum viam naturae perpetui, nec unquam ad quietem terminari, quamvis motus
            inferiorum corporum ad quietem terminetur.</p>

        </div>
        <div xml:id="ta-l4d48q2-Dd1e296" type="articulus">
          <head xml:id="ta-l4d48q2-Hd1e298">Articulus 3</head>

          <head xml:id="ta-l4d48q2-Hd1e301" type="question-title">Utrum corporibus caelestibus claritas augeatur in illa
            innovatione</head>

          <p xml:id="ta-l4d48q2-d1e304">Ad tertium sic proceditur. Videtur quod corporibus caelestibus claritas non augeatur in
            illa innovatione. Illa enim innovatio in corporibus inferioribus erit per ignem
            purgantem. Sed ignis purgans nunquam pertingit ad corpora caelestia, ut praecedenti
            distinctione dictum est. Ergo corpora caelestia non innovabuntur per majoris claritatis
            susceptionem.</p>
          <p xml:id="ta-l4d48q2-d1e307">Praeterea, sicut corpora caelestia per motum sunt causa generationis in istis
            inferioribus, ita et per lucem. Sed cessante generatione, cessabit motus, ut dictum est.
            Ergo similiter cessabit lux caelestium corporum magis quam augeatur.</p>
          <p xml:id="ta-l4d48q2-d1e310">Praeterea, si innovato homine corpora caelestia innoventur, oportet quod eo deteriorato
            fiant deteriora. Sed hoc non videtur probabile, cum illa corpora sint invariabilia
            quantum ad id quod est in substantia eorum. Ergo nec innovato homine innovabuntur.</p>
          <p xml:id="ta-l4d48q2-d1e314">Praeterea, si deteriorata tunc fuerint, oportet quod tantum deteriorata fuerint quantum
            dicitur esse melioranda in hominis innovatione. Sed Isai. 30, 26, dicitur, quod
              <quote xml:id="ta-l4d48q2-Qd1e316">tunc erit lux lunae sicut lux solis</quote>. Ergo et in primo statu ante
            peccatum luna lucebat quantum nunc lucet sol. Ergo quandocumque luna erat super terram,
            faciebat diem sicut facit sol; et hoc manifeste apparet falsum per id quod dicitur Gen.
            1, quod luna facta est ut praeesset nocti. Ergo homine peccante non sunt corpora
            caelestia diminuta in lumine; et ita nec eorum lumen augebitur, ut videtur, in hominis
            glorificatione.</p>
          <p xml:id="ta-l4d48q2-d1e320">Praeterea, claritas corporum caelestium ordinatur ad usum hominis, sicut et aliae
            creaturae. Sed post resurrectionem claritas solis non cedet in hominis usum: dicitur
            enim Isai. 60, 19: <quote xml:id="ta-l4d48q2-Qd1e322" source="http://scta.info/resource/is60_19@1-14">non erit tibi amplius sol ad lucendum per diem, neque splendor
              lunae illuminabit te</quote>; et Apoc. 21, 23, dicitur, quod civitas illa beatorum
              <quote xml:id="ta-l4d48q2-Qd1e325" source="http://scta.info/resource/ap21_23@3-11">non egebit sole neque luna, ut luceant in ea</quote>. Ergo eorum claritas non
            augebitur.</p>
          <p xml:id="ta-l4d48q2-d1e329">Praeterea, non esset sapiens artifex qui maxima instrumenta faceret ad aliquod modicum
            artificium constituendum. Sed homo est quoddam minimum comparatione caelestium corporum,
            quae sua ingenti magnitudine quasi incomparabiliter hominis quantitatem excedunt; immo
            etiam totius terrae, quae habet se ad caelum ut punctum ad sphaeram, sicut astrologi
            dicunt. Ergo, cum Deus sit sapientissimus, non videtur quod finis creationis caeli sit
            homo; et ita non videtur quod eo peccante caelum deterioratum fuerit, nec eo glorificato
            melioretur.</p>
          <p xml:id="ta-l4d48q2-d1e332">Sed contra est quod dicitur Isai. 30, 26: <quote xml:id="ta-l4d48q2-Qd1e334" source="http://scta.info/resource/is30_26@2-12">erit lux lunae sicut lux solis, et lux
              solis septempliciter</quote>.</p>
          <p xml:id="ta-l4d48q2-d1e338">Praeterea, totus mundus innovabitur in melius, ut supra dictum est. Sed caelum est
            nobilior pars mundi corporalis. Ergo in melius mutabitur. Sed hoc non potest esse, nisi
            majori claritate resplendeat. Ergo majorabitur et crescet claritas ejus.</p>
          <p xml:id="ta-l4d48q2-d1e341">Praeterea, omnis creatura quae ingemiscit et parturit, expectat revelationem gloriae
            futurae filiorum Dei, ut dicitur Rom. 8. Sed etiam corpora caelestia sunt hujusmodi, ut
            ibidem dicit Glossa. Ergo expectant gloriam sanctorum. Sed non expectarent, nisi ex hoc
            eis aliquid accresceret. Ergo claritas eis per hoc accrescet, qua praecipue
            decorantur.</p>
          <p xml:id="ta-l4d48q2-d1e345">Respondeo dicendum, quod sicut supra dictum est, ad hoc innovatio mundi ordinatur, ut
            etiam mundo innovato manifestis indiciis quasi sensibiliter Deus ab homine videatur.
            Creatura autem praecipue in Dei cognitionem ducit sua specie et decore, quae manifestant
            sapientiam facientis et gubernantis; unde dicitur Sap. 13, 5: <quote xml:id="ta-l4d48q2-Qd1e347" source="http://scta.info/resource/sap13_5@1-11">a magnitudine
              speciei cognoscibiliter poterat creator horum videri</quote>. Pulchritudo autem
            caelestium corporum praecipue consistit in luce; unde Eccli. 43, 10: <quote xml:id="ta-l4d48q2-Qd1e350" source="http://scta.info/resource/sir43_10@1-9">species
              caeli gloria stellarum, mundum illuminans in excelsis dominus</quote>; et ideo
            praecipue quantum ad claritatem corpora caelestia meliorabuntur. Quantitas autem et
            modus meliorationis illi soli cognita est qui erit meliorationis auctor.</p>
          <p xml:id="ta-l4d48q2-d1e354">Ad primum ergo dicendum, quod ignis purgans non causabit innovationis formam, sed
            disponet tantum ad eam, purgando a foeditate peccati, et ab impuritate commixtionis,
            quae in corporibus caelestibus non invenitur; et ideo, quamvis corpora caelestia per
            ignem non sint purganda, sunt tamen divinitus innovanda.</p>
          <p xml:id="ta-l4d48q2-d1e357">Ad secundum dicendum, quod motus non importat aliquam perfectionem in eo quod movetur,
            secundum quod in se consideratur, cum sit actus imperfecti; quamvis possit pertinere ad
            perfectionem corporis, inquantum est causa alicujus. Sed lux pertinet ad perfectionem
            corporis lucentis, etiam in substantia sua considerati; et ideo postquam corpus caeleste
            desinet esse causa generationis, non remanebit mortuum, sed remanebit claritas ejus.</p>
          <p xml:id="ta-l4d48q2-d1e360">Ad tertium dicendum, quod super illud Isai. 30: <quote xml:id="ta-l4d48q2-Qd1e362">erit lux lunae sicut lux
              solis</quote>, dicit Glossa: <quote xml:id="ta-l4d48q2-Qd1e365">omnia propter hominem facta, in ejus lapsu
              pejorata sunt; et sol et luna suo lumine minorata</quote>; quae quidem minoratio a
            quibusdam intelligitur secundum realem luminis minorationem. Nec obstat quod corpora
            caelestia secundum naturam sint invariabilia: quia illa variatio facta est a divina
            virtute. Alii autem probabilius intelligunt, minorationem illam esse dicentes non
            secundum realem luminis defectum, sed quo ad usum hominis, qui non tantum beneficium ex
            lumine corporum caelestium post peccatum consecutus est, quantum ante fuisset
            consecutus; per quem etiam modum dicitur, Genes. 3, 17: <quote xml:id="ta-l4d48q2-Qd1e368" source="http://scta.info/resource/gen3_17">maledicta terra in opere
              tuo (...) spinas et tribulos germinabit tibi</quote>; quae tamen etiam ante spinas et
            tribulos germinabat, sed non in hominis poenam. Nec tamen sequitur, si lux caelestium
            corporum per essentiam minorata non est homine peccante, quod realiter non sit augenda
            in ejus glorificatione: quia peccatum hominis non immutavit statum universi, cum etiam
            homo prius et post, animalem vitam habuerit, quae motu et generatione creaturae
            corporalis indigeat. Sed glorificatio hominis statum totius creaturae corporalis
            immutabit, ut dictum est; et ideo non est simile.</p>
          <p xml:id="ta-l4d48q2-d1e372">Ad quartum dicendum, quod minoratio illa, ut probabilius aestimatur, non fuit secundum
            substantiam, sed secundum effectum; unde non sequitur quod luna existens super terram
            diem fecisset; sed quod tantum commodum ex lumine lunae homo habuisset, sicut nunc habet
            ex lumine solis; et post resurrectionem, quando lux lunae augmentabitur secundum rei
            veritatem, non erit alicubi nox super terram, sed solum in centro terrae ubi erit
            Infernus: quia tunc, ut dicitur, luna lucebit quantum nunc lucet sol; sol autem in
            septuplum quam modo luceat; corpora autem beatorum septies magis sole: quamvis hoc non
            sit aliqua auctoritate vel ratione probatum.</p>
          <p xml:id="ta-l4d48q2-d1e375">Ad quintum dicendum, quod aliquid potest cedere in usum hominis dupliciter. Uno modo
            propter necessitatem; et sic nulla creatura cedet in usum hominis, quia ex Deo plenam
            sufficientiam habebit; et hoc significatur in auctoritate apostoli inducta; quae dicit,
            quod civitas non eget sole vel luna. Alius usus est ad majorem perfectionem; et sic homo
            aliis creaturis utetur, non tamen quasi necessariis ad perveniendum in finem, sicut nunc
            eis utitur.</p>
          <p xml:id="ta-l4d48q2-d1e379">Ad sextum dicendum, quod ratio illa est Rabbi Moysi, qui omnino nititur improbare,
            mundum propter hominem esse factum; unde hoc quod in veteri testamento de innovatione
            mundi legitur, sicut patet in auctoritatibus Isaiae inductis, dicit metaphorice esse
            dictum; ut sicut alicui dicitur obtenebrari sol, quando in magnam tristitiam incidit, ut
            nesciat quid faciat (qui etiam modus loquendi consuetus est in Scriptura), ita etiam e
            contrario dicitur ei sol magis lucere, et totus mundus innovari, quando ex statu
            tristitiae in maximam exultationem convertitur. Sed hoc dissonat ab auctoritatibus et
            expositionibus sanctorum. Unde rationi illi inductae hoc modo respondendum est, quod
            quamvis corpora caelestia maxime excedant corpus hominis, tamen plus multo excedit anima
            rationalis caelestia corpora quam ipsa excedunt corpus humanum; unde non est
            inconveniens, si corpora caelestia propter hominem esse facta dicantur; non tamen sicut
            principalem finem, quia principalis finis omnium Deus est.</p>

        </div>
        <div xml:id="ta-l4d48q2-Dd1e384" type="articulus">
          <head xml:id="ta-l4d48q2-Hd1e386">Articulus 4</head>

          <head xml:id="ta-l4d48q2-Hd1e389" type="question-title">Utrum elementa innovabuntur per receptionem alicujus
            claritatis</head>

          <p xml:id="ta-l4d48q2-d1e392">Ad quartum sic proceditur. Videtur quod elementa non innovabuntur per receptionem
            alicujus claritatis. Sicut enim lux est claritas corporis caelestis propria, ita calidum
            et frigidum, et humidum et siccum, sunt propriae qualitates elementorum. Ergo sicut
            caelum innovatur per augmentum claritatis, ita debent innovari elementa per augmentum
            qualitatum activarum et passivarum.</p>
          <p xml:id="ta-l4d48q2-d1e395">Praeterea, rarum et densum sunt propriae qualitates elementorum, quas elementa in illa
            innovatione non amittent, ut dictum est. Sed raritas et densitas elementorum resistere
            videntur claritati, cum corpus clarum oporteat alio modo condensatum esse; unde claritas
            aeris non videtur quod possit claritatem pati; et similiter etiam nec densitas terrae,
            quae pervietatem tollit. Ergo non potest esse quod innoventur per alicujus claritatis
            additionem.</p>
          <p xml:id="ta-l4d48q2-d1e398">Praeterea, constat quod damnati erunt in terra. Sed ipsi erunt in tenebris non solum
            interioribus, sed etiam exterioribus. Ergo terra non dotabitur claritate in illa
            innovatione, et eadem ratione nec alia elementa.</p>
          <p xml:id="ta-l4d48q2-d1e402">Praeterea, multiplicatio claritatis in elementis multiplicat calorem. Si igitur in illa
            innovatione erit major claritas elementorum quam nunc sit, erit etiam per consequens
            major caliditas; et sic videtur quod transmutentur a naturalibus suis qualitatibus, quae
            sunt eis secundum certam mensuram; quod est absurdum.</p>
          <p xml:id="ta-l4d48q2-d1e405">Praeterea, bonum universi, quod consistit in ordine et harmonia, dignius est quam bonum
            alicujus naturae singularis. Sed si creatura efficiatur melior, tollitur bonum universi:
            quia non remanebit eadem harmonia. Ergo si corpora elementaria, quae secundum gradum
            suae naturae quem tenent in universo, claritatis debent esse expertia, claritatem
            recipiant, ex hoc magis deperiet perfectioni universi quam accrescet.</p>
          <p xml:id="ta-l4d48q2-d1e408">Sed contra est quod dicitur Apocalyp. 21, 1: <quote xml:id="ta-l4d48q2-Qd1e410" source="http://scta.info/resource/ap21_1@2-7">vidi caelum novum et terram
              novam</quote>. Sed caelum innovabitur per majorem claritatem. Ergo et terra, et
            similiter alia elementa.</p>
          <p xml:id="ta-l4d48q2-d1e414">Praeterea, corpora inferiora fuerunt in usum hominis, sicut et superiora. Sed creatura
            corporalis remunerabitur propter ministerium quod homini exhibuit, ut videtur dicere
            Glossa ad Rom. 8. Ergo etiam elementa clarificabuntur, sicut et alia corpora
            caelestia.</p>
          <p xml:id="ta-l4d48q2-d1e417">Praeterea, corpus hominis est ex elementis compositum. Ergo partes elementorum quae
            sunt in corpore hominis, glorificato homine, glorificabuntur per receptionem claritatis.
            Sed eamdem convenit esse dispositionem totius et partis. Ergo et ipsa elementa convenit
            claritate dotari.</p>
          <p xml:id="ta-l4d48q2-d1e420">Respondeo dicendum, quod sicut est ordo caelestium spirituum ad spiritus terrenos,
            scilicet humanos; ita etiam est ordo caelestium corporum ad corpora terrestria. Cum
            autem creatura corporalis sit facta propter spiritualem, et per eam regatur; oportet
            similiter disponi corporalia sicut spiritualia disponuntur. In illa autem ultima rerum
            consummatione spiritus inferiores accipient proprietates superiorum spirituum, quia
            homines erunt sicut Angeli in caelis, sicut dicitur Matth. 22; et hoc erit, inquantum ad
            maximam perfectionem deveniet id secundum quod humanus spiritus cum angelico convenit.
            Unde et similiter cum corpora inferiora cum caelestibus non communicent nisi in natura
            lucis et diaphani, ut dicitur in 2 de anima; oportet corpora inferiora maxime perfici
            secundum claritatem. Unde omnia elementa claritate quadam vestientur: non tamen
            aequaliter, sed secundum modum suum. Terra enim, ut dicitur, erit in superficie
            exteriori pervia sicut vitrum, aqua sicut crystallus, aer ut caelum, ignis ut luminaria
            caeli.</p>
          <p xml:id="ta-l4d48q2-d1e424">Ad primum ergo dicendum, quod sicut supra dictum est, innovatio mundi ordinatur ad hoc
            quod homo etiam sensu in corporibus quodammodo per manifesta indicia divinitatem videat.
            Inter sensus autem nostros spiritualior est visus et subtilior; et ideo quantum ad
            qualitates visivas, quarum principium est lux, oportet omnia corpora inferiora maxime
            meliorari. Qualitates autem elementares pertinent ad tactum, qui est maxime materialis;
            et earum excessus contrarietatis magis est contristativus. Excessus autem lucis erit
            delectabilis, cum contrarietatem non habeat nisi propter organi debilitatem, quae tunc
            non erit.</p>
          <p xml:id="ta-l4d48q2-d1e427">Ad secundum dicendum, quod aer non erit clarus sicut radios projiciens, sed sicut
            diaphanum illuminatum; terra vero quamvis ex natura sua opacitatem habeat propter
            defectum lucis, tamen ex divina virtute in sui superficie claritatis gloria vestietur
            sine praejudicio densitatis ipsius.</p>
          <p xml:id="ta-l4d48q2-d1e430">Ad tertium dicendum, quod in loco Inferni non erit terra glorificata per claritatem,
            sed loco hujus gloriae habebit pars illa terrae spiritus rationales hominum et Daemonum;
            qui quamvis ratione culpae sint infimi, tamen ex dignitate naturae sunt qualibet
            qualitate corporali superiores. Vel dicendum, quod etiamsi sit tota glorificata,
            nihilominus reprobi in tenebris exterioribus erunt: quia etiam ignis Inferni qui aliquid
            eis lucebit, quantum ad aliud eis lucere non poterit, ut dist. ult. dicetur.</p>
          <p xml:id="ta-l4d48q2-d1e433">Ad quartum dicendum, quod claritas illa erit in istis corporalibus, sicut est in
            corporibus caelestibus, in quibus caliditatem non causat; quia corpora ista tunc erunt
            inalterabilia, sicut modo caelestia.</p>
          <p xml:id="ta-l4d48q2-d1e436">Ad quintum dicendum, quod non tolletur propter meliorationem elementorum ordo universi;
            quia etiam omnes aliae partes meliorabuntur; et sic remanebit eadem harmonia.</p>

        </div>
        <div xml:id="ta-l4d48q2-Dd1e440" type="articulus">
          <head xml:id="ta-l4d48q2-Hd1e442">Articulus 5</head>

          <head xml:id="ta-l4d48q2-Hd1e445" type="question-title">Utrum plantae et animalia remaneant in illa innovatione</head>

          <p xml:id="ta-l4d48q2-d1e448">Ad quintum sic proceditur. Videtur quod plantae et animalia remaneant in illa
            innovatione. Elementis enim non debet aliquid subtrahi quod ad eorum ornatum pertinet.
            Sed animalibus et plantis elementa ornari dicuntur. Ergo non auferentur in illa
            innovatione.</p>
          <p xml:id="ta-l4d48q2-d1e451">Praeterea, sicut elementa homini servierunt, ita etiam animalia et plantae et corpora
            mineralia. Sed elementa propter praedictum ministerium glorificabuntur. Ergo et animalia
            et plantae et mineralia corpora glorificabuntur.</p>
          <p xml:id="ta-l4d48q2-d1e454">Praeterea, universum remanebit imperfectum, si aliquod quod est de ejus perfectione
            auferatur. Sed species animalium et plantarum et corporum mineralium sunt de perfectione
            universi. Cum igitur non debeat dici, quod mundus in sua innovatione imperfectus
            remaneat, videtur quod oportet dicere, plantas et animalia remanere.</p>
          <p xml:id="ta-l4d48q2-d1e458">Praeterea, animalia et plantae habent nobiliorem formam quam ipsa elementa. Sed mundus
            in illa finali innovatione in melius mutabitur. Ergo magis debent remanere animalia et
            plantae quam elementa, cum sint nobiliora.</p>
          <p xml:id="ta-l4d48q2-d1e461">Praeterea, inconveniens est dicere quod naturalis appetitus frustretur. Sed secundum
            naturalem appetitum animalia et plantae appetunt esse perpetuum, etsi non secundum
            individuum, saltem secundum speciem; et ad hoc ordinatur eorum generatio continua, ut in
            2 de Gener. dicitur. Ergo inconveniens est dicere, quod istae species aliquando
            deficiant.</p>
          <p xml:id="ta-l4d48q2-d1e464">Sed contra, si plantae et animalia remanebunt; aut omnia, aut quaedam. Si omnia,
            oportebit etiam animalia bruta quae prius fuerunt mortua resurgere, sicut et homines
            resurgent; quod dici non potest, quia cum forma eorum in nihilum cedat, non potest eadem
            numero resumi. Si autem non omnia, sed quaedam; cum non sit major ratio de uno quam de
            alio quod in perpetuum maneat; videtur quod nullum eorum in perpetuum manebit. Sed
            quidquid remanebit post mundi innovationem, in perpetuum erit, generatione et
            corruptione cessante. Ergo plantae et animalia penitus post mundi innovationem non
            erunt.</p>
          <p xml:id="ta-l4d48q2-d1e467">Praeterea, secundum philosophum in 2 de Gener., in animalibus et plantis et hujusmodi
            corporibus speciei perpetuitas non conservatur nisi secundum continuationem motus
            caelestis. Sed tunc motus caelestis deficiet. Ergo non poterit perpetuitas in istis
            speciebus conservari.</p>
          <p xml:id="ta-l4d48q2-d1e470">Praeterea, cessante fine, cessare debet id quod est ad finem. Sed animalia et plantae
            factae sunt ad animalem vitam hominis sustentandam; unde dicitur Gen. 9, 3: <quote xml:id="ta-l4d48q2-Qd1e472" source="http://scta.info/resource/gen9_3@11-16">sicut
              olera virentia dedi vobis omnem carnem</quote>. Sed post illam innovationem animalis
            vita in homine non erit. Ergo nec plantae nec animalia remanere debent.</p>
          <p xml:id="ta-l4d48q2-d1e476">Respondeo dicendum, quod cum innovatio mundi propter hominem fiat, oportet quod
            innovationi hominis conformetur. Homo autem innovatus de statu corruptionis in
            incorruptionem transiet ad statum perpetuae quietis, ut dicitur 1 Corinth. 15, 53:
              <quote xml:id="ta-l4d48q2-Qd1e478" source="http://scta.info/resource/Icor15_53@1-6">oportet corruptibile hoc induere incorruptionem</quote>; et ideo mundus hoc
            modo innovabitur, ut abjecta omni corruptione et transmutatione, perpetuo remaneat in
            quiete; unde ad illam innovationem nihil ordinari poterit nisi quod habet ordinem ad
            incorruptionem. Hujusmodi autem sunt corpora caelestia, elementa, et homines. Corpora
            enim caelestia secundum sui naturam incorruptibilia sunt et secundum totum et secundum
            partem; elementa vero sunt quidem corruptibilia secundum partes, et incorruptibilia
            secundum totum; homines vero corrumpuntur et secundum totum et secundum partes; sed hoc
            ex parte materiae, non ex parte formae, scilicet animae rationalis, quae post
            corruptionem hominis remanet incorrupta; animalia vero bruta et plantae et mineralia et
            omnia corpora mixta corrumpuntur et secundum totum et secundum partem, et ex parte
            materiae quae formam amittit, et ex parte formae quae actu non manet; et sic nullo modo
            habent ordinem ad incorruptionem. Unde in illa innovatione non manebunt, sed sola ea
            quae dicta sunt.</p>
          <p xml:id="ta-l4d48q2-d1e483">Ad primum ergo dicendum, quod hujusmodi corpora dicuntur esse ad ornatum elementorum,
            inquantum virtutes activae et passivae generales quae sunt in elementis, ad speciales
            actiones contrahuntur; et ideo sunt ad ornatum elementorum in statu actionis et
            passionis. Sed hic status in elementis non remanebit; unde nec animalia nec plantas
            remanere oportet.</p>
          <p xml:id="ta-l4d48q2-d1e486">Ad secundum dicendum, quod nec animalia nec plantae, nec aliqua alia corpora in
            ministrando homini aliquid meruerunt, cum libertate arbitrii careant; sed pro tanto
            dicuntur quaedam corpora remunerari, quia homo meruit ut illa innoventur quae ad
            innovationem ordinem habent. Plantae autem et animalia non habent ordinem ad
            innovationem, ut praedictum est, unde ex hoc homo non meruit ut illa innoventur; quia
            nullus potest alteri mereri nisi id cujus est capax, nec etiam sibi ipsi. Unde etiam
            dato quod animalia bruta mererentur in ministerio hominis, non tamen essent
            innovanda.</p>
          <p xml:id="ta-l4d48q2-d1e489">Ad tertium dicendum, quod sicut perfectio hominis multipliciter assignatur; est enim
            perfectio naturae conditae, et naturae glorificatae; ita etiam perfectio universi est
            duplex; una secundum statum hujus mutabilitatis, altera secundum statum futurae
            novitatis. Plantae autem et animalia sunt de perfectione ejus secundum statum istum, non
            autem secundum statum novitatis illius, cum ordinem ad eam non habeant.</p>
          <p xml:id="ta-l4d48q2-d1e492">Ad quartum dicendum, quod quamvis animalia et plantae quantum ad quaedam alia, sint
            nobiliora quam ipsa elementa; tamen quantum ad ordinem incorruptionis, elementa sunt
            nobiliora, ut ex dictis patet.</p>
          <p xml:id="ta-l4d48q2-d1e495">Ad quintum dicendum, quod naturalis appetitus ad perpetuitatem, qui inest animalibus et
            plantis, est accipiendus secundum ordinem ad motum caeli, ut scilicet tantum in esse
            permaneant, quantum motus caeli durabit; non enim potest appetitus esse in effectu ut
            permaneat ultra causam suam. Et ideo si, cessante motu primi mobilis, plantae et
            animalia non remaneant secundum speciem, non sequitur appetitum naturalem frustrari.</p>
        </div>
        <div xml:id="ta-l4d48q2-Dd1e499">
          <head xml:id="ta-l4d48q2-Hd1e501">Expositio textus</head>
          <p xml:id="ta-l4d48q2-d1e504"><quote xml:id="ta-l4d48q2-Qd1e505">Cum tamen virtute divinitatis sit suscitaturus, non humanitatis</quote>. Sed
            contra est quod dicitur in Glossa 1 Corinth. 15, quod resurrectio Christi fuit causa
            nostrae resurrectionis. Sed Christus secundum humanitatem resurrexit. Ergo virtute
            humanitatis corpora resuscitabit. Et dicendum, quod sicut Damascenus in 3 Lib., dicit,
            humanitas Christi est quasi divinitatis organum, sicut corpus animae; unde effectus
            aliquis potest attribui humanitati Christi dupliciter. Uno modo secundum se, sicut
            attribuitur ei tangere leprosum, et hujusmodi; alio modo inquantum est instrumentum
            divinitatis; sicut attribuitur ei tactu suo leprosum mundare. Hoc autem modo attribuitur
            humanitati Christi sua resurrectione nostram causare, sicut tactu suo leprosum mundare.
            Et quia instrumentum non agit nisi in virtute principalis agentis; inde est quod dicitur
            Christus resuscitaturus corpora non virtute humanitatis, sed divinitatis; quamvis sua
            resurrectio sit nostrae resurrectionis causa per modum quo tactus leprosi est causa
            mundationis. <quote xml:id="ta-l4d48q2-Qd1e508">Per verbum filium Dei fit animarum resurrectio, per verbum factum in
              carne filium hominis fit corporum resurrectio</quote>. Sed contra, quia sicut
            resurrectio Christi dicitur esse causa resurrectionis nostrae corporalis, ita et
            spiritualis, ut patet per illud Rom. 4, 25: <quote xml:id="ta-l4d48q2-Qd1e511" source="http://scta.info/resource/rom4_25">resurrexit propter justificationem
              nostram</quote>. Et dicendum, quod utrumque fit principaliter virtute divina, et quasi
            instrumentaliter per operationem humanitatis Christi; sed tamen spiritualis resurrectio
            appropriatur divinitati; corporalis vero humanitati per appropriationem quamdam; ut
            servetur similitudo inter effectum et causam. <quote xml:id="ta-l4d48q2-Qd1e514">Filius cum patre et spiritu sancto
              eadem vita est, quae pertinet ad animam non ad corpus</quote>. Sed contra, quia omnis
            vita tam spiritualis quam corporalis oritur a vita divina, et imitatur eam, ut patet per
            Dionysium, 6 cap. de Divin. Nomin. Et dicendum, quod dicitur non pertinere ad corpus,
            quia corpus non potest ejus esse particeps per cognitionem et amorem. <quote xml:id="ta-l4d48q2-Qd1e517">Angeli
              deferent ante signum crucis</quote>. Sed contra est quod signum illud crucis non habet
            aliquem ordinem ad incorruptionem; et ita non remanebit post illam innovationem. Et
            dicendum, quod signum crucis non accipitur hic pro ipso ligno crucis dominicae, sed pro
            aliqua repraesentatione ipsius. <quote xml:id="ta-l4d48q2-Qd1e520">Columnae caeli pavent adventum ejus</quote>.
            Columnae caeli hic dicuntur Angeli qui caelos movent, quia in eorum virtute sustentatur
            tota efficacia caelestis actionis, cum omnia corpora regantur per spiritum vitae
            rationalem, ut Augustinus dicit 3, de Trinit. <quote xml:id="ta-l4d48q2-Qd1e524">Quantum luxit sol in prima
              conditione septem dierum ante peccatum primi hominis, tantum lucebit post
              judicium</quote>. Intelligenda est haec comparatio secundum commodum quod homo
            percipit ex lumine caelestium corporum quod fuit majus ante peccatum quam post; quamvis
            post resurrectionem realiter magis luceant, ut dictum est. <quote xml:id="ta-l4d48q2-Qd1e527">Significat, solem et
              lunam his qui erunt in aeterna beatitudine, nullum lucis usum praestare</quote>. Hoc
            intelligendum est de usu necessitatis, ut prius dictum est. <quote xml:id="ta-l4d48q2-Qd1e530">Ne impii in tormentis
              sub terra positi fruantur luce eorum</quote>. Secundum hoc videtur Isidorus sensisse,
            quod Infernus sit in alia superficie terrae; cum tamen ab aliis dicatur, quod sit in
            profundo terrae. Quidam vero dicunt, Isidorum etiam hoc sensisse, quod Infernus sit in
            profundo terrae; sed quod ex alia superficie terrae sit aliquis magnus terrae hiatus,
            unde lumen solis ad alios qui sunt in Inferno pervenire posset, si sol terram circuiret:
            quod utrum verum sit, omnino certum non est.</p>
        </div>

      </div>
    </body>
  </text>
</TEI>