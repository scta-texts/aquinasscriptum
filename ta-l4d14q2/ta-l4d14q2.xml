<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 14, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 14, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="218b"/>
      </div>
    </front>
    <body>
      <div xml:id="ta-l4d14q2">
        <head xml:id="ta-l4d14q2-Hd1e97">Quaestio 2</head>

        <div xml:id="ta-l4d14q2-Dd1e100">
          <head xml:id="ta-l4d14q2-Hd1e102">Prooemium</head>
          <p xml:id="ta-l4d14q2-d1e105">Deinde quaeritur de effectu poenitentiae; et circa hoc quaeruntur quinque: 1 utrum
            poenitentia peccata tollat; 2 utrum virtutes restituat; 3 utrum opera praecedentia
            vivificet; 4 utrum praedicti effectus sint poenitentiae inquantum est virtus, vel
            inquantum est sacramentum; 5 utrum sine poenitentia possit pervenire aliquis peccator ad
            salutem.</p>

        </div>
        <div xml:id="ta-l4d14q2-Dd1e109" type="articulus">
          <head xml:id="ta-l4d14q2-Hd1e111">Articulus 1</head>

          <head xml:id="ta-l4d14q2-Hd1e114" type="question-title">Utrum per poenitentiam semper peccata tollantur</head>

          <div xml:id="ta-l4d14q2-Dd1e117">
            <head xml:id="ta-l4d14q2-Hd1e119">Quaestiuncula 1</head>
            <p xml:id="ta-l4d14q2-d1e122">Ad primum sic proceditur. Videtur quod per poenitentiam non semper peccata tollantur.
              Hebr. 10, 26: <quote xml:id="ta-l4d14q2-Qd1e124" source="http://scta.info/resource/hebr10_26">voluntarie enim peccantibus nobis post acceptam notitiam
                veritatis, jam non relinquitur hostia pro peccato</quote>. Sed in poenitentia homo
              se offert hostiam Deo. Psalm. 50, 19: <quote xml:id="ta-l4d14q2-Qd1e127">sacrificium Deo spiritus
                contribulatus</quote>. Ergo poenitentia peccata eorum qui prolapsi sunt post
              notitiam veritatis, non delet.</p>
            <p xml:id="ta-l4d14q2-d1e131">Praeterea, Hebr. 12, super illud: <quote xml:id="ta-l4d14q2-Qd1e133">non invenit poenitentiae locum</quote>,
              inquit Glossa interlineali: <quote xml:id="ta-l4d14q2-Qd1e136">idest, veniae locum et benedictionis per
                poenitentiam</quote>. Ergo poenitentia non semper tollit praeterita peccata.</p>
            <p xml:id="ta-l4d14q2-d1e140">Praeterea, 2 Machab. 9, 13, dicitur de Antiocho: <quote xml:id="ta-l4d14q2-Qd1e142">orabat scelestus Deum, a quo
                non esset misericordiam consecuturus</quote>. Ergo cum ipse poeniteret de malis
              commissis, videtur quod non semper poenitentia peccata praecedentia deleat.</p>
            <p xml:id="ta-l4d14q2-d1e146">Praeterea, peccatum commissum est quodammodo infinitum, inquantum est offensa Dei.
              Sed actus nostri sunt finiti. Cum ergo finitum non possit in infinitum, videtur quod
              poenitentia non possit delere peccatum commissum.</p>
            <p xml:id="ta-l4d14q2-d1e150">Sed contra, Lucae 5, 32: <quote xml:id="ta-l4d14q2-Qd1e152">non veni vocare justos, sed peccatores ad
                poenitentiam</quote>. Sed inutilis esset ista vocatio poenitentibus, nisi veniam de
              peccato largiretur. Ergo poenitentia peccata delet.</p>
            <p xml:id="ta-l4d14q2-d1e156">Praeterea, major est misericordia Dei quam iniquitas hominis; unde reprehenditur ille
              qui dixit: <quote xml:id="ta-l4d14q2-Qd1e158">major est iniquitas mea quam ut veniam merear</quote>. Sed
              poenitentia misericordiae Dei innititur. Ergo omnia peccata, quantacumque sint,
              delet.</p>

          </div>
          <div xml:id="ta-l4d14q2-Dd1e163">
            <head xml:id="ta-l4d14q2-Hd1e165">Quaestiuncula 2</head>
            <p xml:id="ta-l4d14q2-d1e168">Ulterius. Videtur quod etiam totaliter reatum tollat. Bonum enim est efficacius ad
              agendum quam malum, quia malum non agit nisi in virtute boni, ut Dionysius dicit. Sed
              per unum actum peccati homo et culpam et reatum incurrit. Ergo et per actum
              contritionis et a culpa et a reatu absolvitur.</p>
            <p xml:id="ta-l4d14q2-d1e171">Praeterea, Deus non plus exigit in poena quam erat in culpa. Sed major dolor est in
              contritione de peccato quam fuerit in peccando delectatio: quia quantitas doloris de
              peccato est secundum quantitatem amoris Dei, qui est major quam omnis cupiditas rei
              temporalis, ut dicit Glossa super illud Psalm. 118: <quote xml:id="ta-l4d14q2-Qd1e173">dilexi mandata tua super
                aurum et topazion</quote>. Ergo non exigit pro peccato aliam poenam quam illam quae
              est in contritione; et sic poenitentia a toto reatu absolvit.</p>
            <p xml:id="ta-l4d14q2-d1e177">Praeterea, magis valet ad removendum peccatum poena propria adjuncta alienae, quam
              aliena poena tantum. Sed in Baptismo non est aliqua poena propria, sed tantum virtute
              poenae Christi omnia peccata delet et quantum ad culpam et quantum ad reatum. Ergo et
              poenitentia, in qua cum poena Christi adjungitur poena propria, totus reatus auferri
              debet.</p>
            <p xml:id="ta-l4d14q2-d1e180">Sed contra, poena non injungitur nisi ei qui est debitor poenae. Sed poenitenti
              injungitur poena aliqua satisfactoria. Ergo adhuc est debitor poenae; et sic non est a
              toto reatu per poenitentiam liberatus.</p>
            <p xml:id="ta-l4d14q2-d1e184">Praeterea, per poenitentiam non aufertur illud quod est expedimentum ad profectum.
              Sed poena remanens satisfactoria est ad profectum virtutum. Ergo per poenitentiam non
              tollitur.</p>

          </div>
          <div xml:id="ta-l4d14q2-Dd1e188">
            <head xml:id="ta-l4d14q2-Hd1e190">Quaestiuncula 3</head>
            <p xml:id="ta-l4d14q2-d1e193">Ulterius. Videtur quod per poenitentiam etiam reliquiae peccati actualis tollantur,
              sicut pronitas ad malum, habitudo, et hujusmodi. Quia in generatione naturali non
              solum tollitur forma contraria, sed etiam dispositiones ad formam illam. Sed gratia
              quae per poenitentiam datur, est potentior quam forma naturalis. Ergo non solum tollit
              culpam, sed etiam hujusmodi reliquias, quae sunt dispositio ad culpam.</p>
            <p xml:id="ta-l4d14q2-d1e196">Praeterea, sicut gratia est in essentia animae, ita virtus in potentia. Sed
              poenitentia restituit gratiam et virtutes, ut dicitur. Ergo sicut per gratiam aufert
              culpam ab anima ipsa, ita et per virtutes aufert reliquias a potentiis.</p>
            <p xml:id="ta-l4d14q2-d1e199">Sed contra, Baptismus est efficacior ad removendum peccatum quam poenitentia. Sed
              Baptismus non removet peccati reliquias. Ergo nec poenitentia.</p>
          </div>
          <div xml:id="ta-l4d14q2-Dd1e204">
            <head xml:id="ta-l4d14q2-Hd1e206">Quaestiuncula 1</head>
            <p xml:id="ta-l4d14q2-d1e209">Respondeo dicendum ad primam quaestionem, quod poenitentia potest considerari
              inquantum est sacramentum, et inquantum est virtus; et utroque modo ad remissionem
              peccatorum aliquo modo operatur. Secundum enim quod est novae legis sacramentum,
              gratia in ea datur ad defectum illum sanandum contra quem inducta est, scilicet ad
              dimissionem culpae actualis. Operatur etiam ad dimissionem peccati, inquantum est
              virtus, speciali modo prae aliis virtutibus. Quia secundum omnem virtutem formatam ex
              parte habitus peccata dimittuntur ratione gratiae, quae cum ea infunditur; sed hoc est
              formaliter remittere: sed poenitentia ex ratione sui actus habet quod per eam peccata
              dimittantur, secundum quod peccata commissa sunt materia actus ejus. Cum enim peccatum
              ex hoc remitti dicatur vel retineri, quod habet rationem offensae; illud quod offensam
              aufert, peccatum tollit. Cum autem offensa, inquantum hujusmodi, sit inaequalitas
              quaedam, qua unus alii subtraxit quod debitum erat, actu illius virtutis peccatum
              remittitur quae inaequalitatem praedictam ad aequalitatem reducit. Hoc autem facit
              poenitentia, ut ex dictis patet, quae in recompensatione divinae offensae spiritum Deo
              contribulatum offert; et ideo poenitentiae etiam ex parte actus sui competit peccatum
              tollere; et hoc est efficienter, et non solum formaliter, per poenitentiam peccata
              dimitti.</p>
            <p xml:id="ta-l4d14q2-d1e212">Ad primum ergo dicendum, quod apostolus loquitur ibi de hostia quae universaliter pro
              peccatis totius mundi oblata est, scilicet Christo, quae est unica et singularis; nec
              iterum pro peccatis delendis offertur, sed unica sua oblatione valet ad hoc quod per
              poenitentiam, et alia sacramenta omnia peccata possint dimitti.</p>
            <p xml:id="ta-l4d14q2-d1e215">Ad secundum dicendum, quod ideo Esau, de quo apostolus loquitur, locum veniae non
              invenit, quia non vere poenituit, etsi lacrymas exterius emiserit: quod patet ex hoc
              quod dixit: <quote xml:id="ta-l4d14q2-Qd1e217">venient dies luctus patris mei, et occidam Jacob fratrem
                meum</quote>.</p>
            <p xml:id="ta-l4d14q2-d1e221">Et similiter dicendum, ad tertium de Antiocho, qui vere non poenituit interius,
              quamvis exterius verba poenitentiae proferret magis propter infirmitatem corporis quam
              propter offensam Dei vitandam.</p>
            <p xml:id="ta-l4d14q2-d1e225">Ad quartum dicendum, quod offensa infinita est ex parte aversionis, sed non ex parte
              conversionis; et similiter etiam actus poenitentiae habet infinitatem ex parte
              gratiae, quae est Dei similitudo, et in virtute divinae misericordiae operans, quae
              infinita est, quamvis ex parte actus nostri sit finita. Habet etiam efficaciam ex
              virtute passionis Christi, quae infiniti valoris quodammodo est, inquantum fuit passio
              Dei et hominis.</p>

          </div>
          <div xml:id="ta-l4d14q2-Dd1e229">
            <head xml:id="ta-l4d14q2-Hd1e231">Quaestiuncula 2</head>
            <p xml:id="ta-l4d14q2-d1e234">Ad secundam quaestionem dicendum, quod secundum philosophum in 5 Ethic., tam justitia
              quam amicitia in aequalitate quadam consistit. Qui ergo aliquem offendit, contra
              aequalitatem amicitiae peccat, inquantum affectum debitum non impendit; et contra
              aequalitatem justitiae, inquantum rem debitam subtrahit. Et sicut haec duo in offensa
              quandoque dividuntur, ita etiam in recompensatione separantur; sicut quando poena per
              violentiam offendenti infertur, fit recompensatio quantum ad justitiam, sed non
              quantum ad amicitiam. Similiter quando offendens offensum verbis placat, nondum re
              subtracta restituta, fit recompensatio amicitiae, sed non justitiae. Peccator ergo per
              effectum peccati amicitiam Dei violavit, et per inobedientiam divinae legis honorem
              debitum Deo subtraxit; et ex primo amittit gratiam et incurrit offensam; ex secundo
              meretur poenam, ut ab eo qui per inobedientiam subtraxit, subtrahatur per poenam; et
              hoc poenae meritum reatus dicitur; et ideo per poenitentiam, qua homo se Deo supponit,
              peccata praeterita detestando cum emendationis proposito, remittitur quidem peccatum
              quantum ad offensam, sed non oportet quod remittatur quantum ad totum reatum nisi
              poena jam soluta; et sic per poenitentiam non simul cum culpae dimissione totus etiam
              reatus dimittitur.</p>
            <p xml:id="ta-l4d14q2-d1e237">Ad primum ergo dicendum, quod sicut quod est perfectum, est efficacius ad agendum
              quam imperfectum; ita quod est perfectum, est difficilius ad fiendum; unde sicut bonum
              est efficacius ad agendum quam malum, ita difficilius est ad constituendum quam malum.
              In hoc ergo efficacior apparet actio boni quam actio mali, quod actio mali nunquam
              terminatur ad malum quod non habet admixtum bonum; sed actio boni terminatur ad bonum
              quandoque cui non admiscetur malum. Non tamen oportet quod, si aliquod malum per unum
              actum malum incurritur, per unum actum bonum opposita bona reparentur.</p>
            <p xml:id="ta-l4d14q2-d1e240">Ad secundum dicendum, quod secundum philosophum in 5 Ethic., in recompensatione
              injuriae justitia commutativa non semper aequalem quantitatem absolute in poena infert
              ei qui in culpa fuit; non enim si aliquis percussit principem, oportet ipsum solum
              repercuti, sed etiam gravius puniri. Infert tamen aequalem poenam habita prius
              comparatione ad personam in quam culpa commissa fuit. Et ideo, cum per poenitentiam
              homo de seipso justitiam Deo faciat, non sufficit tantus dolor in poenitentia quanta
              fuit delectatio in culpa; quia illa delectatio in injuriam Dei fuit, inquantum Deo
              praetermisso homo delectationi se subdidit ad peccandum.</p>
            <p xml:id="ta-l4d14q2-d1e243">Ad tertium dicendum, quod Baptismus est spiritualis regeneratio; et quia non potest
              esse generatio unius nisi per corruptionem alterius, ideo oportet quod in Baptismo
              quidquid ad praecedentem vitam pertinebat, totum aboleatur, scilicet et culpa et
              reatus, nisi sit defectus ex parte recipientis. Sed poenitentia non est regeneratio,
              sed magis reparatio vitae prius habitae; et ideo non est similis ratio.</p>

          </div>
          <div xml:id="ta-l4d14q2-Dd1e247">
            <head xml:id="ta-l4d14q2-Hd1e249">Quaestiuncula 3</head>
            <p xml:id="ta-l4d14q2-d1e252">Ad tertiam quaestionem dicendum, quod sicut poenitentia non tollit totaliter reatum
              per quemlibet actum primum, sed tunc tollit quando ad perfectum perducitur secundum
              omnes poenitentiae partes; ita etiam non oportet quod per primum poenitentiae actum
              omnes defectus ex peccato actuali consecuti, qui dicuntur reliquiae, reparentur; sed
              poenitentia jam perfecta quantum ad omnes sui partes, reliquiae etiam tolluntur
              peccati actualis.</p>
            <p xml:id="ta-l4d14q2-d1e255">Ad primum ergo dicendum, quod poenitentia non comparatur generationi, sed magis
              sanationi; quia per poenitentiam homini non datur nova vita, sed in pristinam vitam
              reparatur. In sanatione autem hoc videmus accidere, quod sanitate restituta adhuc
              reliquiae aliquae morbi manent ante perfectae sanitatis restitutionem; ita etiam ante
              completam poenitentiam reliquiae actualis peccati manent.</p>
            <p xml:id="ta-l4d14q2-d1e258">Ad secundum dicendum, quod peccatum per actum potentiarum commissum est; et ideo in
              ipsis potentiis praeter privationem virtutum alii etiam defectus ex peccato causantur,
              sed non in essentia animae, praeter defectum gratiae; et ideo non oportet quod si per
              adventum gratiae ad essentiam animae, macula, quae nihil aliud erat quam gratiae
              privatio, tollitur, etiam a potentiis omnes alii defectus tollantur.</p>
          </div>
        </div>
        <div xml:id="ta-l4d14q2-Dd1e263" type="articulus">
          <head xml:id="ta-l4d14q2-Hd1e265">Articulus 2</head>

          <head xml:id="ta-l4d14q2-Hd1e268" type="question-title">Utrum per poenitentiam virtutes restituantur</head>

          <p xml:id="ta-l4d14q2-d1e271">Ad secundum sic proceditur. Videtur quod per poenitentiam virtutes non restituantur.
            Virtutes enim de quibus loquimur, non causantur ex actibus nostris; quia secundum
            Augustinum, Deus eas in nobis sine nobis operatur. Sed poenitentia in actu nostro
            consistit. Ergo per poenitentiam virtutes non restituuntur.</p>
          <p xml:id="ta-l4d14q2-d1e274">Praeterea, nihil restituit virtutem nisi quod est causa virtutis, sicut restituentia
            sanitatem sunt causa sanitatis. Sed poenitentia non est causa omnium aliarum virtutum;
            alias esset nobilior aliis virtutibus, quia causa praeeminet effectui. Ergo poenitentia
            non restituit virtutes.</p>
          <p xml:id="ta-l4d14q2-d1e277">Praeterea, quod non est, non potest aliquid restituere; et quod habetur, non potest
            restitui, sicut neque quod est, fieri. Sed poenitentia non prius quam omnes virtutes
            habetur, quia omnes virtutes simul infunduntur. Ergo non potest poenitentia virtutes
            restituere.</p>
          <p xml:id="ta-l4d14q2-d1e281">Praeterea, habitus virtutis non manet cum habitu vitii; quia contraria non sunt simul
            in eodem. Sed post contritionem adhuc manet habitus vitii, quod patet ex inclinatione ad
            pristinos actus. Ergo poenitentia non statim omnes virtutes restituit.</p>
          <p xml:id="ta-l4d14q2-d1e284">Praeterea, nullus habet virtutem nisi qui sine difficultate et cum delectatione
            operatur ea quae sunt virtutis. Sed post primam contritionem etiamsi sit vera, adhuc
            remanet difficultas ad opera virtutis agenda. Ergo virtutes per primum actum
            poenitentiae non restituuntur.</p>
          <p xml:id="ta-l4d14q2-d1e287">Sed contra est quod Ambrosius dicit, quod poenitentia res optima est, quae omnes
            defectus revocat ad perfectum. Sed hoc non esset, nisi virtutes amissas restitueret.
            Ergo per poenitentiam virtutes restituuntur.</p>
          <p xml:id="ta-l4d14q2-d1e290">Praeterea, effectus poenitentiae est justificatio, ut infra dicetur. Sed justitia
            generalis, ex qua aliquis justificari dicitur, omnes virtutes includit, ut dicit Glossa
            super illud Psalm. 118: <quote xml:id="ta-l4d14q2-Qd1e292">feci judicium et justitiam</quote>. Ergo omnes virtutes
            per poenitentiam restaurantur.</p>
          <p xml:id="ta-l4d14q2-d1e296">Praeterea, non remittitur peccatum sine gratia. Sed per poenitentiam peccatum
            dimittitur. Ergo gratia restituitur. Sed simul cum gratia omnes virtutes infunduntur.
            Ergo poenitentia omnes virtutes restituit.</p>
          <p xml:id="ta-l4d14q2-d1e299">Respondeo dicendum, quod gratia et virtutes in anima causantur ex influentia divini
            luminis; quae quidem influentia impeditur per peccatum, quod animam a Deo avertit, sicut
            nubes interposita inter nos et solem, radium ejus a nobis prohibet. Unde dicitur Isaiae
            59, 2: <quote xml:id="ta-l4d14q2-Qd1e301">peccata nostra diviserunt inter nos et Deum nostrum</quote>. Et quia per
            poenitentiam peccata dimittuntur, ut dictum est, in primo poenitentiae actu quantum ad
            offensam; ideo sicut ventus auferens nubem, nobis lumen solis restituit, ita poenitentia
            tamquam removens prohibens, gratiam gratum facientem et omnes virtutes nobis
            restituit.</p>
          <p xml:id="ta-l4d14q2-d1e306">Ad primum ergo dicendum, quod solus Deus est per se causa gratiae et virtutum infusarum
            in nobis; sed nihil prohibet etiam actus nostros esse causas per accidens, sicut
            removens prohibens, sicut sunt causae etiam gratiae baptismalis, inquantum prohibent
            fictionem; et hoc modo per poenitentiam virtutes restituuntur.</p>
          <p xml:id="ta-l4d14q2-d1e309">Ad secundum dicendum, quod causa per accidens non oportet quod sit nobilior effectu,
            sed solum causa per se. Poenitentiam autem causam per accidens posuimus virtutum, per
            hoc quod est removens prohibens, scilicet peccata.</p>
          <p xml:id="ta-l4d14q2-d1e312">Ad tertium dicendum, quod sicut in eodem instanti in quo obstaculum luminis primo
            remotum est, lumen consequitur, et tamen remotio obstaculi est causa illuminationis; ita
            in eodem instanti in quo est actus poenitentiae, peccatum aufertur, et virtus
            restituitur; et tamen nihil prohibet per poenitentiam virtutes restitui.</p>
          <p xml:id="ta-l4d14q2-d1e315">Ad quartum dicendum, quod, sicut in 3 Lib., dist. 33, qu. 1, art. 2, quaestiunc. 4,
            dictum est, virtus infusa et acquisita non sunt ejusdem speciei: unde cum habitus ex
            frequentia operum peccati generatus virtuti acquisitae contrarius sit, non contrariatur
            directe virtuti infusae, quae habet oppositionem ad peccatum ex parte illa qua est
            offensa Dei; unde non oportet quod statim virtutibus infusis restitutis, habitus
            vitiorum totaliter tollantur, quamvis impediantur, et etiam diminuantur.</p>
          <p xml:id="ta-l4d14q2-d1e318">Ad quintum dicendum, quod facilitas operandi opera virtutum potest esse ex duobus;
            scilicet ex consuetudine praecedente; et hanc facilitatem non tribuit virtus infusa
            statim in sui principio: et iterum ex forti inhaesione ad objectum virtutis; et hanc est
            invenire in virtute infusa statim in sui principio.</p>

        </div>
        <div xml:id="ta-l4d14q2-Dd1e322" type="articulus">
          <head xml:id="ta-l4d14q2-Hd1e324">Articulus 3</head>

          <head xml:id="ta-l4d14q2-Hd1e327" type="question-title">Utrum per poenitentiam etiam bona opera in statu peccati
            mortalis facta ad vitam reputentur</head>

          <div xml:id="ta-l4d14q2-Dd1e330">
            <head xml:id="ta-l4d14q2-Hd1e332">Quaestiuncula 1</head>
            <p xml:id="ta-l4d14q2-d1e335">Ad tertium sic proceditur. Videtur quod per poenitentiam etiam bona opera prius in
              statu peccati mortalis facta ad vitam reputentur. Dicit enim Adamantius, supra Josue:
                <quote xml:id="ta-l4d14q2-Qd1e337">sunt in Ecclesia credentes quidam, et acquiescentes divinis praeceptis, erga
                servos Dei religiosi et officiosi, et ad ornatum Ecclesiae vel ministerium satis
                prompti; sed in conversatione propria obscoenis vitiis involuti, nec omnino
                deponentes veterem hominem cum actibus suis, nihil adhibent emendationis morum et
                innovationis. In istis ergo Christus salutem concedit; sed quamdam insaniae notam
                non evadent</quote>. Sed magis videtur quod eis qui per poenitentiam emendationem
              adhibent, illa opera bona valeant ad salutem. Ergo poenitentia opera sine caritate
              facta vivificat ad salutem.</p>
            <p xml:id="ta-l4d14q2-d1e341">Praeterea, plus appropinquat caritati et gratiae bonum ex genere et bonum virtutis
              moralis, quam bonum naturale. Sed gratia sequens per poenitentiam restituta, naturalia
              perficit, et secundum quosdam ipsa naturalia gratuita fiunt. Ergo multo fortius bona
              ex genere, vel ex circumstantia, aut etiam actus virtutis acquisitae, sine caritate
              facta, per poenitentiam vivificantur, ut prosint ad vitam.</p>
            <p xml:id="ta-l4d14q2-d1e344">Praeterea, remota causa, removetur effectus. Sed causa quare illa opera non valeant
              ad vitam erat caritatis defectus et gratiae. Ergo cum poenitentia caritatem et gratiam
              et omnes virtutes restituat, etiam opera bona sine caritate facta vivificabit.</p>
            <p xml:id="ta-l4d14q2-d1e347">Sed contra, ante vivum non generatur aliquid vivum, vel habens potentiam ad vitam.
              Sed homo sine caritate non vivit spirituali vita. Ergo non potest aliquod opus facere
              spiritualiter vivum; sed est mortuum, non habens potentiam ad vitam; et ita non est
              vivificabile.</p>
            <p xml:id="ta-l4d14q2-d1e351">Praeterea, omnia vivificabilia sunt aliquo modo meritoria, quia ad minus in potentia.
              Si ergo opera extra caritatem facta possent aliquo modo vivificari, aliquis sine
              caritate posset aliquo modo mereri vitam aeternam; quod falsum est.</p>

          </div>
          <div xml:id="ta-l4d14q2-Dd1e355">
            <head xml:id="ta-l4d14q2-Hd1e357">Quaestiuncula 2</head>
            <p xml:id="ta-l4d14q2-d1e360">Ulterius. Videtur quod opera in caritate facta per peccatum sequens mortificari non
              possint. Quia quod non est, non potest mortificari. Sed opera quae in caritate facta
              fuerant, transeunt, et post peccatum sequens non sunt. Ergo non possunt
              mortificari.</p>
            <p xml:id="ta-l4d14q2-d1e363">Praeterea, poena non debet excedere culpam. Sed in aliquo qui multa bona facit ex
              maxima caritate, poena culpam excederet, si per unum peccatum mortale parvum, forte ex
              surreptione factum, omnia bona praecedentia perderet. Ergo peccatum sequens non
              mortificat omnia bona prius in caritate facta.</p>
            <p xml:id="ta-l4d14q2-d1e366">Praeterea, illud quod est mortuum, non potest actum vitae habere respectu alicujus.
              Sed opera in caritate facta etiam post peccatum facientis, actum vitae habent in aliis
              sanctis; unde dicitur Apocal. 2, unus alterius coronam accipere. Ergo peccatum sequens
              bona praecedentia non mortificat.</p>
            <p xml:id="ta-l4d14q2-d1e369">Sed contra est quod dicitur Ezech. 18, 24: <quote xml:id="ta-l4d14q2-Qd1e371" source="http://scta.info/resource/ez18_24@1-27">si averterit se justus a justitia
                sua, omnium quae operatus est, non recordabor amplius</quote>.</p>
            <p xml:id="ta-l4d14q2-d1e376">Praeterea, vita operum ex vita operantis dependet. Sed per peccatum mortale ille qui
              prius opera fecerat in caritate, mortificatur. Ergo et opera ab ipso facta
              mortificantur.</p>

          </div>
          <div xml:id="ta-l4d14q2-Dd1e380">
            <head xml:id="ta-l4d14q2-Hd1e382">Quaestiuncula 3</head>
            <p xml:id="ta-l4d14q2-d1e385">Ulterius. Videtur quod opera mortificata per peccatum, per poenitentiam non
              vivificentur. Hugo de sancto Victore dicit, quod nemo debet in spe correctionis
              peccare; quia quod semel amittitur, ipsum amplius non recuperatur. Sed opera in
              caritate facta, sunt per peccatum amissa, ut dictum est. Ergo non possunt amplius per
              poenitentiam recuperari.</p>
            <p xml:id="ta-l4d14q2-d1e388">Praeterea, nihil vivificatur nisi quod natum est habere vitam. Sed vita non est
              operum, sed opera facientis. Ergo opera non possunt vivificari per poenitentiam.</p>
            <p xml:id="ta-l4d14q2-d1e391">Praeterea, quod non est, non potest vivificari. Sed opera mortificata, non sunt. Ergo
              non possunt vivificari per poenitentiam.</p>
            <p xml:id="ta-l4d14q2-d1e394">Praeterea, illud quod moritur, non solum cadit a vita, sed etiam a potentia vitae;
              quia principia vitae corrumpuntur, sine quibus non est potentia ad vitam. Sed opera
              praecedentia in caritate facta, sunt per peccatum sequens mortificata. Ergo non manet
              in eis potentia ad vitam; et sic non possunt iterum vivificari.</p>
            <p xml:id="ta-l4d14q2-d1e398">Sed contra, Joel. 2, super illud: <quote xml:id="ta-l4d14q2-Qd1e400">reddam vobis</quote>, dicit Glossa:
                <quote xml:id="ta-l4d14q2-Qd1e403">non patiar perire ubertatem quam cum perturbationibus animi
              amisistis</quote>. Sed ubertas illa fuit multitudo bonorum operum. Ergo illa per
              poenitentiam restituuntur.</p>
            <p xml:id="ta-l4d14q2-d1e407">Praeterea, poenitentia revocat omnes defectus ad perfectum, ut dictum est, art.
              praec. Sed hoc non esset, nisi opera mortificata restitueret ad vitam. Ergo per
              poenitentiam vivificantur.</p>
          </div>
          <div xml:id="ta-l4d14q2-Dd1e412">
            <head xml:id="ta-l4d14q2-Hd1e414">Quaestiuncula 1</head>
            <p xml:id="ta-l4d14q2-d1e417">Respondeo dicendum ad primam quaestionem, quod poenitentia de ratione sui ordinatur
              ad remotionem mali. Unde quod aliqua bona per poenitentiam restituuntur, hoc non est
              nisi per accidens, inquantum removet prohibens, ut dictum est. Causa autem quae est
              removens prohibens, exigit causam per se aliquam respectu effectus, cujus ipsa est
              causa per accidens. Vivificationis autem operum extra caritatem factorum non potest
              poni aliqua causa per se; quia vita operum ex vita operantis dependet; et ideo a
              gratia vel caritate habent opera quod vivant. Gratia autem vel caritas quam
              poenitentia restituit, non potest operibus praecedentibus vitam conferre; quia habitus
              non format actum nisi qui ab eo procedit; et ita patet quod per poenitentiam opera
              extra caritatem facta vivificari non possunt.</p>
            <p xml:id="ta-l4d14q2-d1e420">Ad primum ergo dicendum, quod sicut Isidorus verba Adamantii ibidem exponere videtur,
              per salutem intelligitur signum salutis, quod etiam peccatores in sacramentis
              suscipiunt. Vel dicendum, quod concedit eis salutem in spe, sed non in re.</p>
            <p xml:id="ta-l4d14q2-d1e423">Ad secundum dicendum, quod potentiae naturales sunt magis propinquae caritati et
              gratiae quantum ad rem, quam actus virtutum acquisitarum, inquantum sunt subjectum
              gratiae et caritatis; sed quantum ad similitudinem speciei manifestum est quod est e
              contrario. Et praeterea, potentiae naturales manent, non autem actus virtutum
              acquisitarum. Unde illi qui dicebant naturalia fieri gratuita, non intelligebant
              quantum ad actus qui transeunt, sed quo ad potentias et habitus, qui manent.</p>
            <p xml:id="ta-l4d14q2-d1e426">Ad tertium dicendum, quod causa quare opera illa sunt mortua, est, quia non sunt a
              caritate elicita; et ideo causa mortis ab eis non tollitur per poenitentiam, ut dictum
              est.</p>

          </div>
          <div xml:id="ta-l4d14q2-Dd1e430">
            <head xml:id="ta-l4d14q2-Hd1e432">Quaestiuncula 2</head>
            <p xml:id="ta-l4d14q2-d1e435">Ad secundam quaestionem dicendum, quod illud proprie vivere apparet quod ex se
              aliquem motum habet; et inde vitae nomen proprie ad illa omnia trahitur quae ex se
              habent operationem aliquam sine aliquo principio extra, sicut quae intelligunt et
              sentiunt, vel moventur vel appetunt vel nutriuntur. Et inde est quod nomen vitae
              transumitur ad omnia illa quae habent debitam operationem vel effectum; et illa quae
              privantur hac, dicuntur mortua; sicut dicimus aquam vivam quae est in impetu surgendi.
              Proprius autem effectus humanorum operum est quod per ea homo ad ultimum finem humanae
              vitae perveniat, scilicet beatitudinem; et ideo illa opera hominis proprie viva
              dicuntur quae hominem ad vitam aeternam perducere possunt; illa autem mortua, quae hoc
              faciendi potestatem amiserunt, cum prius eam habuerint. Et ideo opera bona ex caritate
              facta, in eo qui gratiam habet, viva sunt; in eo autem qui gratia caret, opera non ex
              caritate facta mortua sunt. Opera autem prius ex caritate facta, in eo qui gratiam
              dimittit, per peccatum mortificata sunt; quia peccatum sequens impedit quod homo per
              illa opera non possit ad vitam introduci.</p>
            <p xml:id="ta-l4d14q2-d1e438">Ad primum ergo dicendum, quod sicut opera peccati transeunt actu, sed manent reatu;
              ita opera bona in caritate facta, quamvis actu transeant, tamen manent in merendo; et
              secundum hoc possunt mortificari.</p>
            <p xml:id="ta-l4d14q2-d1e441">Ad secundum dicendum, quod per ingratitudinem meretur homo accepta beneficia
              amittere; et ideo per quantumcumque parvum peccatum mortale, quo homo Deo ingratus de
              beneficiis perceptis fit, omnia bona praecedentia perdit, quantumcumque fuerint ad
              fructum vitae aeternae; nec propter hoc poena culpam excedit.</p>
            <p xml:id="ta-l4d14q2-d1e444">Ad tertium dicendum, quod illud quod est in se mortuum, non potest respectu alterius
              actum vitae habere. Sed accipiendo vivum metaphorice, ut dictum est, nihil prohibet
              quod in se vivum est, respectu unius esse vivum, et respectu alterius esse mortuum;
              quia respectu unius habet effectum suum, sed respectu alterius non habet, propter
              indispositionem ipsius; sicut oculis aegris odiosa est lux, quae pueris est
              amabilis.</p>

          </div>
          <div xml:id="ta-l4d14q2-Dd1e448">
            <head xml:id="ta-l4d14q2-Hd1e450">Quaestiuncula 3</head>
            <p xml:id="ta-l4d14q2-d1e453">Ad tertiam quaestionem dicendum, quod opera in caritate facta, ut dictum est, etsi
              transeant actu, manent tamen quantum ad meritum in Dei acceptatione; et secundum quod
              sic manent, habent efficaciam, quantum in ipsis est, inducendi facientem ad vitam
              aeternam; et sic dicuntur viva manere. Sed quod hunc effectum in peccatore non
              habeant, est per accidens, propter peccatum quod facit peccatorem indispositum ad
              percipiendum effectum praecedentium meritorum, non autem quod ab ipsis operibus
              aliquid dematur, cum in suo fieri efficaciam praedictam obtinuerint hoc ipso quod ex
              caritate sunt elicita, quod eis sequens peccatum auferre non potest; et ideo remota
              indispositione a peccatore per poenitentiam, opera illa praecedentia effectum suum in
              ipso iterum habere incipiunt; et secundum hoc vivificari dicuntur. Quidam autem dicunt
              quod non vivificantur per poenitentiam sequentem, quia non manent, ut vivificari
              possint. Sed eadem ratione posset dici quod nec eis qui in justitia perseverant, ad
              vitam praecedentia opera valeant; quia quod non est, non potest aliquid valere.</p>
            <p xml:id="ta-l4d14q2-d1e456">Ad primum ergo dicendum, quod verbum Hugonis est intelligendum quantum ad bona
              amissa, quae nunquam recuperantur, quia tempus amissum non recuperatur; et ideo ejus
              jactura est gravissima, ut Seneca dicit; non autem loquitur de bonis mortificatis.</p>
            <p xml:id="ta-l4d14q2-d1e459">Ad secundum dicendum, quod opus dicitur vivum metaphorice, inquantum habet effectum
              debitum, ut dictum est.</p>
            <p xml:id="ta-l4d14q2-d1e462">Ad tertium dicendum, quod quamvis non maneant actu, manent tamen merito in divina
              acceptatione; sicut peccata transeunt actu, et manent reatu.</p>
            <p xml:id="ta-l4d14q2-d1e466">Ad quartum dicendum, quod, sicut dictum est, opera prius viva non moriuntur in se,
              sed moriuntur per accidens quo ad justum: et ideo remoto illo accidente vivificari
              dicuntur.</p>
          </div>
        </div>
        <div xml:id="ta-l4d14q2-Dd1e472" type="articulus">
          <head xml:id="ta-l4d14q2-Hd1e474">Articulus 4</head>

          <head xml:id="ta-l4d14q2-Hd1e477" type="question-title">Utrum praedicti effectus sint poenitentiae inquantum est
            virtus</head>

          <p xml:id="ta-l4d14q2-d1e480">Ad quartum sic proceditur. Videtur quod praedicti effectus non sint poenitentiae
            inquantum est virtus. Diversorum enim diversi sunt effectus. Sed virtus et gratia
            differunt, ut in 2 Lib., dist. 26, quaest. 1, art. 2, dictum est. Ergo cum remittere
            peccatum, et alia praedicta, quae poenitentiae attribuuntur, sit effectus gratiae, non
            erunt effectus poenitentiae inquantum est virtus.</p>
          <p xml:id="ta-l4d14q2-d1e483">Praeterea, quod convenit poenitentiae inquantum est virtus, convenit cuilibet virtuti.
            Sed remittere peccatum non convenit cuilibet virtuti: quia ad minus virtutibus
            acquisitis non convenit. Ergo nec poenitentiae convenit inquantum est virtus.</p>
          <p xml:id="ta-l4d14q2-d1e486">Praeterea, poenitentia, secundum quod est virtus, contra fidem dividitur. Sed remissio
            peccatorum est per virtutem fidei: Act. 15, 9: <quote xml:id="ta-l4d14q2-Qd1e488">fide purificans corda
              eorum</quote>. Ergo non est per poenitentiam inquantum est virtus.</p>
          <p xml:id="ta-l4d14q2-d1e493">Praeterea, poenitentia alia et alia ratione est virtus, et sacramentum. Sed remittere
            peccatum convenit ei inquantum est sacramentum; quia sic est medicina contra morbum
            peccati ordinata. Ergo non competit ei secundum quod est virtus.</p>
          <p xml:id="ta-l4d14q2-d1e496">Praeterea, poenitentia, inquantum delet peccatum, dicitur vel est secunda tabula
            respectu Baptismi. Sed Baptismus liberat a peccato inquantum est sacramentum. Ergo et
            poenitentia inquantum est sacramentum, non inquantum est virtus.</p>
          <p xml:id="ta-l4d14q2-d1e499">Sed contra, poenitentia ex actu proprio habet quod a peccato liberet, ut dictum est.
            Sed ad actum proprium comparatur inquantum est virtus. Ergo inquantum est virtus,
            peccatum remittit.</p>
          <p xml:id="ta-l4d14q2-d1e502">Praeterea, oppositum tollitur per suum oppositum. Sed inquantum est virtus, opponitur
            peccato. Ergo inquantum est virtus, tollit peccatum.</p>
          <p xml:id="ta-l4d14q2-d1e505">Praeterea, omne peccatum ex voluntate committitur; quia nisi sit voluntarium, non est
            peccatum, ut Augustinus dicit. Sed ex eisdem causis aliquid generatur et corrumpitur, ut
            in 2 Ethic. dicitur. Ergo oportet quod per voluntatem remittatur. Sed poenitentia habet
            rationem voluntatis inquantum est virtus. Ergo per eam, inquantum est virtus, peccata
            remittuntur.</p>
          <p xml:id="ta-l4d14q2-d1e508">Respondeo dicendum, quod in peccato duo possunt considerari; scilicet ipsa inordinatio
            quae in actu est, et macula quae ex actu inordinato consequitur in anima; et secundum
            hoc peccatum dupliciter remittitur. Quia enim ex ipsa actus inordinatione homo, quantum
            in se erat, injuriam Deo faciebat; ideo ex parte illa peccatum remittitur, secundum quod
            inaequalitas praedicta injuriae ad aequalitatem justitiae reducitur; quod facit
            poenitentia, inquantum est virtus quaedam, per suum actum, ut prius dictum est. Sed ex
            parte maculae peccatum remittitur per gratiam, quae formaliter maculam tollit, sicut
            albedo nigredinem; et per consequens per alias virtutes gratia formatas. Et quia
            poenitentia est talis virtus, ideo etiam ipsa formaliter peccatum remittit ex parte
            habitus; et hoc est quod quidam dicunt, quod remittit peccatum inquantum est gratia. Non
            enim potest dici gratia nisi inquantum est gratia informata, vel propter similitudinem
            effectus, ut prius dictum est. Sed ut est sacramentum, etiam ex parte ista effective
            peccatum tollit; quia gratiam tribuit, sicut inducens albedinem aufert nigredinem; et
            secundum hoc poenitentia, inquantum est sacramentum novae legis, est causa
            instrumentalis gratiae, ut in 1 dist., qu. 1, art. 4, quaestiunc. 1, dictum est. Deus
            autem remittit sicut causa gratiae efficiens, et Christus homo sicut causa meritoria
            gratiae, et sacerdos sicut minister Dei et sacramentorum dispensator. Et quia omnes alii
            effectus consequuntur ex poenitentia inquantum peccata remittit, ut dictum est, ideo
            similis est ratio de omnibus illis effectibus poenitentiae.</p>
          <p xml:id="ta-l4d14q2-d1e512">Ad primum ergo dicendum, quod non eodem modo est effectus gratiae et virtutis, ut
            dictum est.</p>
          <p xml:id="ta-l4d14q2-d1e515">Ad secundum dicendum, quod non quaelibet virtus est gratia informata, nec quaelibet
            virtus habet actum ordinatum ad praedictam aequalitatem inter Deum et hominem
            restituendam, ut dictum est; et ideo non oportet quod quaelibet virtus peccata remittat.
            Hoc enim poenitentiae convenit non inquantum est virtus simpliciter, sed inquantum est
            virtus quaedam.</p>
          <p xml:id="ta-l4d14q2-d1e518">Ad tertium dicendum, quod fides dicitur purificare cor, eo quod primus motus ad
            justificationem est fidei, et est etiam poenitentiae principium; unde quod est
            poenitentiae, etiam fidei attribui potest.</p>
          <p xml:id="ta-l4d14q2-d1e521">Ad quartum dicendum, quod sicut alia ratione poenitentia est virtus et sacramentum; ita
            et praedictus effectus alio modo competit sibi inquantum est sacramentum, et inquantum
            est virtus, ut dictum est.</p>
          <p xml:id="ta-l4d14q2-d1e524">Ad quintum dicendum, quod Baptismus remittit peccatum tantum uno modo, quia est tantum
            sacramentum; sed poenitentia pluribus, quia est virtus et sacramentum.</p>

        </div>
        <div xml:id="ta-l4d14q2-Dd1e528" type="articulus">
          <head xml:id="ta-l4d14q2-Hd1e530">Articulus 5</head>

          <head xml:id="ta-l4d14q2-Hd1e533" type="question-title">Utrum sine poenitentia peccatorum remissionem quis consequi
            possit et cetera</head>

          <p xml:id="ta-l4d14q2-d1e536">Ad quintum sic proceditur. Videtur quod sine poenitentia peccatorum remissionem quis
            consequi possit, et praedictos effectus omnes; et ita non erit necessaria ad salutem.
            Super illud Psalm. 125: <quote xml:id="ta-l4d14q2-Qd1e538">qui seminant in lacrymis</quote>, dicit Glossa
            interlinealis: <quote xml:id="ta-l4d14q2-Qd1e541">noli esse tristis, si adsit tibi bona voluntas, unde metitur
              pax</quote>. Sed aliquis potest habere bonam voluntatem sine dolore poenitentiae, vel
            sine actuali consideratione peccatorum suorum praeteritorum. Ergo poenitentia non est
            peccatori necessaria ad salutem.</p>
          <p xml:id="ta-l4d14q2-d1e545">Praeterea, Luc. 7, super illud: <quote xml:id="ta-l4d14q2-Qd1e547">dimissa sunt ei peccata multa</quote>, dicit
            Glossa Gregorii: <quote xml:id="ta-l4d14q2-Qd1e550">ardor caritatis rubiginem peccatorum in ea consumpsit</quote>.
            Sed aliquis potest converti in Deum ardenter per caritatem sine hoc quod convertatur ad
            peccata praeterita per poenitentiam. Ergo sine poenitentia potest salutem consequi post
            peccatum.</p>
          <p xml:id="ta-l4d14q2-d1e554">Praeterea, sicut se habet aversio a Deo ad damnationem, ita conversio ad Deum ad
            salutem. Sed aversio a Deo sine omni delectatione potest esse causa damnationis. Ergo
            conversio ad Deum sine omni dolore poenitentiae potest esse causa salutis; et sic idem
            quod prius.</p>
          <p xml:id="ta-l4d14q2-d1e558">Praeterea, motus fidei, qui praecedit poenitentiam, posset intantum intendi quod
            sufficienter disponeret ad gratiam habendam. Sed gratia sufficit etiam ad salutem sine
            operibus. Ergo sine opere poenitentiae peccator posset salutem consequi.</p>
          <p xml:id="ta-l4d14q2-d1e561">Praeterea, in ultimo instanti vitae posset infundi gratia. Sed post ultimum instans non
            remaneret aliquod instans vitae praesentis, in quo tantum poenitentia potest esse
            fructifera. Ergo sine omni actu poenitentiae potest homo salutem per gratiam
            consequi.</p>
          <p xml:id="ta-l4d14q2-d1e564">Sed contra est quod Augustinus dicit: <quote xml:id="ta-l4d14q2-Qd1e566">nemo suae voluntatis arbiter constitutus
              potest inchoare novam vitam, nisi poeniteat eum veteris vitae</quote>. Sed nullus
            potest consequi salutem nisi in novitate vitae inveniatur. Ergo sine poenitentia nullus
            salutem consequi potest.</p>
          <p xml:id="ta-l4d14q2-d1e570">Praeterea, sicut Baptismus ordinatur contra originale peccatum, ita poenitentia contra
            actuale. Sed nemo potest ab originali mundari nisi per Baptismum vel susceptum actu, vel
            proposito saltem. Ergo nec ab actuali sine poenitentia.</p>
          <p xml:id="ta-l4d14q2-d1e573">Praeterea ab omnibus dicitur quod poenitentia est sacramentum necessitatis. Sed hoc non
            esset, si sine ea posset esse salus. Ergo et cetera.</p>
          <p xml:id="ta-l4d14q2-d1e576">Respondeo dicendum, quod manente causa, manet effectus. Causa autem quare aliquis
            privatur gratia per peccatum, est inaequalitas peccatoris, qua Deum offendit; unde
            quamdiu ista inaequalitas ad aequalitatem non reducitur, non potest privatio gratiae
            cessare. Hoc autem facit poenitentia per suum actum, ut dictum est supra; unde sine actu
            poenitentiae peccatori salus esse non potest.</p>
          <p xml:id="ta-l4d14q2-d1e580">Ad primum ergo dicendum, quod bona voluntas, quae ad pacem merendam sufficiat, sine
            poenitentia esse non potest, quia non est ad aequalitatem reducta; et ideo ratio ex
            falsis procedit.</p>
          <p xml:id="ta-l4d14q2-d1e583">Ad secundum dicendum, quod sicut inter homines non restituitur amicitia post offensam
            nisi per aliquem de offensa dolorem; ita nec caritas post peccatum, nisi per
            poenitentiam.</p>
          <p xml:id="ta-l4d14q2-d1e586">Ad tertium dicendum, quod in aversione a Deo semper est conversio ad bonum commutabile;
            et illa quamvis non habeat delectationem sensibilem, semper tamen habet quamdam
            placentiam voluntatis; et similiter oportet quod conversioni ad Deum adjungatur
            displicentia; et hic dolor poenitentia dicitur.</p>
          <p xml:id="ta-l4d14q2-d1e589">Ad quartum dicendum, quod motus fidei nunquam potest tantum intendi quod gratiae
            continuetur, nisi poenitentia mediante.</p>
          <p xml:id="ta-l4d14q2-d1e592">Ad quintum dicendum, quod forte non est accipere ultimum instans vitae, sed est
            accipere primum instans mortis; alias inter primum instans vitae et primum instans
            mortis, cum sit aliud et aliud instans, esset medium tempus. Sed supposito quod sit
            ultimum instans vitae, tunc in illo eodem instanti et gratia infundetur, et motum
            poenitentiae homo habebit; et talis poenitentia sufficit ad salutem, ut dicit Augustinus
            in Lib. de ecclesiasticis dogmatibus, cap. 80.</p>
        </div>
        <div xml:id="ta-l4d14q2-Dd1e596">
          <head xml:id="ta-l4d14q2-Hd1e598">Expositio textus</head>
          <p xml:id="ta-l4d14q2-d1e601"><quote xml:id="ta-l4d14q2-Qd1e602">Post haec de poenitentia agendum est</quote>. Videtur quod de poenitentia ante
            confirmationem et Eucharistiam debuerit tractari; quia prius est recedere a malo, quod
            pertinet ad poenitentiam, quam perfici in bono, quod pertinet ad illa duo sacramenta. Et
            dicendum, quod confirmatio et Eucharistia sunt de prima intentione sanctificationis; sed
            poenitentia est de secunda intentione; quia si homo nunquam a gratia baptismali caderet,
            non indigeret poenitentia; indigeret tamen confirmatione, et Eucharistia. <quote xml:id="ta-l4d14q2-Qd1e605">Est
              enim poenitentia interior, et est exterior</quote>. Secundum hoc etiam videtur quod
            Baptismus sit virtus; quia etiam est Baptismus interior, scilicet Baptismus flaminis. Et
            dicendum, quod interior Baptismus non dicitur Baptismus nisi metaphorice; sed interior
            poenitentia dicitur poenitentia vere. Et praeterea interior actus non est de necessitate
            Baptismi, alias pueri non possent baptizari; sed interior actus est de necessitate
            poenitentiae. <quote xml:id="ta-l4d14q2-Qd1e608">Nihil prosunt lamenta, si replicantur peccata</quote>. Hoc
            intelligendum est de illis qui voluntate habituali replicant. Vel intelligendum, quod
            nihil prosint ad vitam consequendam: quia <quote xml:id="ta-l4d14q2-Qd1e611" source="http://scta.info/resource/mt24_13">qui perseveraverit usque in finem, hic
              salvus erit</quote>; Matth. 24, 13. Baptismus tamen ratione characteris quem imprimit,
            aliquid valet, etiam si homo fictus accedat. <quote xml:id="ta-l4d14q2-Qd1e614">Poenae graviori se subjicit</quote>.
            Hoc intelligendum est de illis qui exterius per poenitentiam hypocrisim praetendunt;
            quia simulata aequitas est duplex iniquitas, ut Augustinus dicit. Vel hoc dicitur, quia
            tollitur excusatio de ignorantia vel surreptione in eo quod peccatum advertit, de eo
            poenitens. <quote xml:id="ta-l4d14q2-Qd1e617">Vera poenitentia est cessare a peccato</quote>. Sciendum, quod cessare
            a peccato non dicit simplicem negationem peccati; quia qui intermittit actum peccati,
            non dicitur a peccato cessare; sed cessare a peccato proprie dicitur, cui peccatum
            displicet, et peccatum dimittere intendit; et haec est vera poenitentia. <quote xml:id="ta-l4d14q2-Qd1e621">Cum
              emendationis proposito</quote>. Sed contra, unius habitus unus est actus; hic autem
            ponuntur quatuor actus poenitentiae, scilicet propositum emendationis, plangere peccata
            praeterita, et odire, et iterum nolle ulterius committere. Et dicendum, quod ista
            quatuor se consequuntur in poenitentia, et ideo quasi pro uno actu computantur; quia
            sicut amor delectationem parit in consideratione amati, ita odium peccati tristitiam de
            ipso parit, et tristitia ad destructionem ipsius movet; et ideo inter quatuor praedicta
            primum est odire peccata; secundum ea plangere, tertium ea destruere, quantum ad
            praeterita cum proposito emendationis, et quantum ad futurum per hoc quod homo plangenda
            committere nolit, quod est quartum. <quote xml:id="ta-l4d14q2-Qd1e624">Semper puniens in se</quote>, habitu vel
            proposito, sed non semper actu; quia quandoque etiam motibus aliarum virtutum debet
            commoveri. <quote xml:id="ta-l4d14q2-Qd1e627">De poenitentia perfectorum, vel ad salutem sufficienti, intelligendum
              est quod supra dixit</quote>. Perfectos hic vocat qui in poenitentia sunt perfecti,
            eam usque ad finem vitae continuantes. <quote xml:id="ta-l4d14q2-Qd1e630">Si nos aliqua culpa mortalis invenerit
              quae non in crimine mortali vel in morum vitio consistat, haec culpa semper reparari
              potest</quote>. Sciendum, quod culpa mortalis est quae gratiam tollit, per quam est
            vita animae; et sic omnis culpa mortalis est contra gratiam; sed quaedam est contra
            rationem, ut perjurium; quaedam etiam contra naturam, ut sodomia; quaedam autem est
            crimen, quae est digna accusatione in judicio; quaedam autem est blasphemia, quae est
            impositio alicujus falsi in Deum, vel ei subtrahendo quod inest, vel attribuendo quod
            non inest. <quote xml:id="ta-l4d14q2-Qd1e633">Quod tamen in quibusdam Ecclesiis non servatur</quote>. Hoc
            intelligitur de poenitentia publica; sed solemnis, ut quidam dicunt, nunquam iteratur.
              <quote xml:id="ta-l4d14q2-Qd1e636">Nec minus tribuit quam ante tribuerat, largissima munera vitae et
              salutis</quote>, videlicet quantum in ipso est, dummodo aequaliter se homo ad gratiam
            habendam praeparet. Non tamen oportet quod semper in aequali caritate resurgat, ut in 3
            Lib., dist. 31, qu. 1, art. 4, quaestiunc. 3, dictum est. <quote xml:id="ta-l4d14q2-Qd1e640">Etiam si ad summum
              perveniat malorum</quote>. Hoc intelligendum est quantum ad actum, non quantum ad
            potentiam; quia aliquis est ita malus quod nullus alius est pejor, non autem ita quod
            nullus alius possit esse pejor. <quote xml:id="ta-l4d14q2-Qd1e643">Et tamen graviter postea deliquit</quote>. Sed
            contra: Moyses etiam numeravit, nec tamen dicitur peccasse. Et dicendum, quod Moyses
            numeravit ex praecepto domini, sed David ut in populo gloriaretur. Ideo autem eo
            peccante populus percussus est propter ostendendam habitudinem populi ad principem,
            sicut Augustinus dicit in quaestionibus utriusque testamenti, de Acham. Ostenditur enim
            in ipsa poena Acham quantum sit bonum in populo ipsa unitas, ut non in seipsis singula,
            sed in toto partes aestimentur. Vel sicut Gregorius dicit, super illud Job 34:
              <quote xml:id="ta-l4d14q2-Qd1e646">qui regnare facit hypocritam</quote> etc., pro qualitatibus subditorum
            disponuntur acta regentium, ut saepe propter demerita gregis, etiam vere boni delinquat
            vita pastoris; et David populum numerando peccavit, et tamen vindictam populus de
            peccato suscepit. Vel dicendum, quod quia de populi elatione peccavit, ideo in populi
            occisione punitus fuit, sicut aliquis dominus in amissione possessionis. Nec tamen
            populus injuste passus est, quia hoc meruerat, Absalon sequendo.</p>
        </div>
      </div>
    </body>
  </text>
</TEI>