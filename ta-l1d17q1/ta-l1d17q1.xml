<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum I, Distinctio 17, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum I, Distinctio 17, Quaestio 1</title>
          <date when="2016-03-14">March 14, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-14">March 14, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      
























































































































































































































































































































































































































































































































































































































































































































































































































































































































































































































































































































































































































































































































































































































































































































































































































      <div xml:id="starts-on"> </div>
    </front>
    <body>
      <div xml:id="ta-l1d17q1">
        <head xml:id="ta-l1d17q1-Hd1e3490">Librum I, Distinctio 17, Quaestio 1</head>
        <div xml:id="ta-l1d17q1-Dd1e3493">
          <head xml:id="ta-l1d17q1-Hd1e3495">Prooemium</head>
          <p xml:id="ta-l1d17q1-d1e3498">Postquam determinavit de missione visibili spiritus sancti, hic determinat de missione
            ejus invisibili; et dividitur in duas partes: in prima determinat veritatem, secundum
            suam opinionem; secundo determinat objectiones in contrarium factas, ibi: <quote xml:id="ta-l1d17q1-Qd1e3500">hic
              quaeritur, si caritas spiritus sanctus est, cum ipsa augeatur et minuatur in homine
              (...) utrum concedendum sit quod spiritus sanctus augeatur vel minuatur in
              homine</quote>. Circa primum tria facit: in prima praedicit intentionem; in secunda
            proponit veritatem, ibi: <quote xml:id="ta-l1d17q1-Qd1e3503">hoc autem ut intelligibilius doceri ac plenius perspici
              valeat, praemittendum est quiddam ad hoc valde necessarium</quote>; in tertia inducit
            probationem, ibi: <quote xml:id="ta-l1d17q1-Qd1e3506">ne autem in re tanta aliquid de nostro influere videamur,
              sacris auctoritatibus, quod dictum est, corroboremus</quote>. Et haec dividitur in
            duas, secundum duo quae probat: primo probat, caritatem esse ipsum spiritum sanctum;
            secundo probat, spiritum sanctum tunc dari nobis quando nos facit Deum diligere, ibi:
              <quote xml:id="ta-l1d17q1-Qd1e3509">tunc enim mitti vel dari dicitur, cum ita in nobis est ut faciat nos diligere
              Deum</quote>. Prima in duas: in prima probat, caritatem esse spiritum sanctum; in
            secunda excludit quamdam responsionem, ibi: <quote xml:id="ta-l1d17q1-Qd1e3512">sed ne forte aliquis dicat, illud
              dictum esse per expressionem causae, Deus caritas est (...) occurrit
              Augustinus</quote>. Circa primum duo facit: primo ostendit, caritatem esse Deum;
            secundo specialiter ipsam esse spiritum sanctum, ibi: <quote xml:id="ta-l1d17q1-Qd1e3516">cum autem fraterna dilectio
              sit Deus, nec pater est nec filius, sed tantum spiritus sanctus, qui proprie in
              Trinitate dilectio vel caritas dicitur</quote>. Ad intellectum hujus partis quinque
            quaeruntur: 1 utrum caritas sit aliquid creatum in anima; 2 utrum sit substantia, vel
            accidens; 3 ad quam mensuram detur; 4 utrum possit cognosci ab habente ipsam; 5 utrum
            ipsa caritas sit ex caritate diligenda.</p>
        </div>
        <div xml:id="ta-l1d17q1-Dd1e3521" type="articulus">
          <head xml:id="ta-l1d17q1-Hd1e3523">Articulus 1</head>

          <head xml:id="ta-l1d17q1-Hd1e3526" type="questionTitle">Utrum caritas sit aliquid creatum in anima</head>

          <p xml:id="ta-l1d17q1-d1e3529">Ad primum sic proceditur. Videtur quod caritas non sit aliquid creatum in anima. Agens
            enim quod sine medio operatur perfectius est quam illud quod non agit nisi per medium.
            Sed spiritus sanctus operatur in nobis velle et perficere in actibus meritoriis,
            secundum apostolum: <quote xml:id="ta-l1d17q1-Qd1e3531">qui enim spiritu Dei aguntur hi filii Dei sunt</quote>,
            Roman. 8, 14. Ergo cum ipse sit perfectissimum agens, videtur quod non moveat ad hanc
            operationem per aliquem habitum creatum medium.</p>
          <p xml:id="ta-l1d17q1-d1e3535">Item, sicut anima se habet ad corpus ut vita ipsius, ita se habet Deus ad animam, ut
            dicit Augustinus. Sed anima non vivificat corpus per aliquam formam mediam. Ergo nec
            spiritus sanctus animam per habitum medium.</p>
          <p xml:id="ta-l1d17q1-d1e3538">Praeterea, esse gratiae immediatius est a Deo et propinquius, quam esse naturae. Sed
            Deus in creatione non est usus aliquo medio, quando naturam instituit. Ergo nec in
            recreatione, quando gratiam infundit.</p>
          <p xml:id="ta-l1d17q1-d1e3542">Hoc etiam ostenditur ex dignitate caritatis. Omnis enim creatura est vanitas. Si ergo
            caritas est creatura, vanitas erit. Sed vanitas non conjungit veritati, nec confirmat in
            veritate. Ergo caritas non conjungeret nos Deo; quod falsum est.</p>
          <p xml:id="ta-l1d17q1-d1e3545">Praeterea, nullum finitum est virtutis infinitae: cum virtus fluat ab essentia. Sed
            omnis creatura finita est. Ergo nullius creaturae virtus infinita est. Sed virtus
            caritatis infinita est, quia movet per infinitam distantiam; conjungit enim creaturam
            creatori, et facit de peccatore justum. Ergo videtur quod non sit creatura.</p>
          <p xml:id="ta-l1d17q1-d1e3548">Item, nulla creatura est dignior quam anima Christi. Sed caritas est dignior quam anima
            Christi; quia ipsa caritate anima Christi bona est. Ergo caritas non est creatura.</p>
          <p xml:id="ta-l1d17q1-d1e3551">Praeterea, majori bono debetur major amor. Sed Deus est infinitum bonum, et infinita
            fecit pro nobis. Igitur debemus sibi infinitum amorem. Sed amor quo diligimus Deum, est
            caritas. Ergo caritas est quid infinitum. Ergo non est creatura.</p>
          <p xml:id="ta-l1d17q1-d1e3554">Praeterea, omne creatum est in praedicamento aliquo. Sed quidquid continetur in decem
            generibus, est aliqua natura. Si ergo caritas sit quid creatum, erit natura quaedam. Sed
            natura adveniens naturae non facit nisi naturam. Ergo anima habens caritatem, si caritas
            sit quid creatum, non habebit nisi esse naturae. Sed per caritatem potest mereri. Ergo
            natura aliqua per se poterit in actus meritorios; quod est haeresis Pelagiana. Videtur
            ergo quod caritas non sit quid creatum.</p>
          <p xml:id="ta-l1d17q1-d1e3557">Contra, omne quod recipitur in aliquo, recipitur in eo per modum recipientis. Sed amor
            increatus, qui est spiritus sanctus, participatur in creatura. Ergo secundum modum
            ipsius creaturae. Sed modus ejus est finitus. Ergo oportet quod recipiatur in creatura
            aliquis amor finitus. Sed omne finitum est creatum. Ergo in anima habente spiritum
            sanctum, est aliqua caritas creata.</p>
          <p xml:id="ta-l1d17q1-d1e3561">Item, omnis assimilatio fit per formam aliquam. Sed per caritatem efficimur conformes
            ipsi Deo; qua amissa, dicitur anima deformari. Ergo videtur quod caritas sit quaedam
            forma creata manens in anima.</p>
          <p xml:id="ta-l1d17q1-d1e3564">Praeterea constat quod Deus aliquo modo est in sanctis quo non est in creaturis. Sed
            ista diversitas non potest poni ex parte ipsius Dei, qui eodem modo se habet ad omnia.
            Ergo videtur quod sit ex parte creaturae, scilicet quod ipsa creatura habeat aliquid
            quod alia non habent. Aut ergo habet ipsum divinum esse; et sic omnes justi assumerentur
            a spiritu sancto in unitatem personae, sicut natura humana assumpta est a Christo in
            unitatem personae ipsius filii Dei: quod non potest esse. Aut oportet quod illa
            creatura, in qua speciali modo Deus esse dicitur, habeat in se aliquem effectum Dei,
            quem alia non habent. Iste autem effectus non potest esse tantum actus; quia sic in
            justis dormientibus non esset alio modo quam in aliis creaturis. Ergo oportet quod sit
            aliquis habitus. Oportet igitur aliquem habitum caritatis creatum esse in anima,
            secundum quem spiritus sanctus ipsam inhabitare dicitur.</p>
          <p xml:id="ta-l1d17q1-d1e3567">Respondeo dicendum, quod tota bonitas ipsius animae est ex caritate: unde quantum bona
            est tantum habet de caritate; et si caritatem non habeat, nihil est, sicut dicitur 1
            Corinth., 13. Constat autem quod per caritatem anima non habet minus de bonitate in esse
            gratiae, quam per virtutem acquisitam in esse politico. Virtus autem politica duo facit:
            quia facit bonum habentem, et opus ejus bonum reddit. Multo fortius igitur hoc facit
            caritas. Neutrum autem horum effici poterit, nisi caritas sit habitus creatus. Constat
            enim quod omne esse a forma aliqua inhaerente est, sicut esse album ab albedine, et esse
            substantiale a forma substantiali. Sicut igitur non potest intelligi quod paries sit
            albus sine albedine inhaerente; ita non potest intelligi quod anima sit bona in esse
            gratuito sine caritate et gratia informante ipsam. Similiter etiam, cum actus
            proportionetur potentiae operativae sicut effectus propriae causae, impossibile est
            intelligere quod actus perfectus in bonitate sit a potentia non perfecta per habitum;
            sicut etiam calefacere non potest esse ab igne nisi mediante calore. Et ideo cum actus
            caritatis perfectionem quamdam habeat ex hoc quod est meritorius omnibus modis, oportet
            ponere, caritatem esse habitum creatum in anima; quae quidem efficienter est a tota
            Trinitate, sed exemplariter manat ab amore, qui est spiritus sanctus: et ideo frequenter
            invenitur quod spiritus sanctus sit amor quo diligimus Deum et proximum, sicut etiam
            dicitur a Dionysio, quod esse divinum est esse omnium rerum, inquantum scilicet ab eo
            omne esse exemplariter deducitur. Magister tamen vult quod caritas non sit aliquis
            habitus creatus in anima; sed quod sit tantum actus qui est ex libero arbitrio moto per
            spiritum sanctum, quem caritatem dicit. Ad cujus explanationem, quidam dixerunt, quod
            sicut lux dupliciter potest considerari, vel prout est in se, et sic dicitur lux; vel
            prout est in extremitate diaphani terminati, et sic lux dicitur color (quia hypostasis
            coloris est lux, et color nihil aliud est quam lux incorporata); ita dicunt, quod
            spiritus sanctus, prout in se consideratur, spiritus sanctus et Deus dicitur; sed prout
            consideratur ut existens in anima, quam movet ad actum caritatis, dicitur caritas.
            Dicunt enim, quod sicut filius univit sibi naturam humanam solus, quamvis sit ibi
            operatio totius Trinitatis; ita spiritus sanctus solus unit sibi voluntatem, quamvis ibi
            sit operatio totius Trinitatis. Sed hoc non potest stare; quia unio humanae naturae in
            Christo terminata est ad unum esse personae divinae: et ideo idem actus numero est
            personae divinae et naturae humanae assumptae. Sed voluntas alicujus sancti non
            assumitur in unitatem suppositi spiritus sancti. Unde cum operatio a supposito unitatem
            habeat et diversitatem; non potest esse quod intelligatur esse una operatio voluntatis
            et spiritus sancti, nisi per modum quo Deus operatur in qualibet re. Sed iste modus non
            sufficit ad operationis perfectionem; quia operatio consequitur conditiones causae
            proximae in necessitate et contingentia et perfectione et hujusmodi, et non primae
            causae. Unde non est intelligere quod sit operatio perfecta voluntatis per quam uniatur
            spiritui sancto, nisi sit ibi habitus perficiens potentiam operativam: nec potest esse
            similitudo actus voluntatis ad spiritum sanctum, nisi sit similitudo spiritus sancti in
            anima per aliquam formam, quae est principium actus quo spiritui sancto conformetur;
            quia actus ad hoc non sufficit, ut dictum est.</p>
          <p xml:id="ta-l1d17q1-d1e3570">Ad primum ergo dicendum, quod in gratificatione animae est considerare duplicem
            operationem spiritus sancti. Unam, quae terminatur ad esse secundum actum primum qui est
            esse gratum in habendo habitum caritatis. Aliam, secundum quam operatur actum secundum,
            qui est operatio movens voluntatem in opus dilectionis: et utroque modo oportet incidere
            medium non propter indigentiam vel defectum ipsius spiritus operantis, sed propter
            necessitatem animae recipientis; sed diversimode. Quia quo ad primum effectum, qui est
            esse gratiae, caritas est medium per modum causae formalis: quia nullum esse potest
            recipi in creatura, nisi per aliquam formam. Ad effectum autem secundum, qui est
            operatio, est medium caritas in ratione causae efficientis secundum quod virtutem quae
            est principium operandi reducimus in causam agentem: quia etiam non est possibile
            aliquam operationem perfectam a creatura exire, nisi principium illius operationis sit
            perfectio potentiae operantis, prout dicimus habitum elicientem actum esse principium
            ejus.</p>
          <p xml:id="ta-l1d17q1-d1e3573">Ad secundum dicendum, quod anima comparatur ad corpus non tantum ut causa agens,
            secundum quod est motrix corporis, sed etiam ut forma; unde formaliter seipsa facit
            vivere corpus, secundum quod vivere dicitur esse viventium. Deus autem non est forma
            ipsius animae vel voluntatis, qua formaliter vivere possit; sed dicitur vita animae
            sicut principium exemplariter influens vitam gratiae ipsi. Similiter dicendum de luce,
            quod lux potest dupliciter considerari. Vel prout est in ipso corpore lucido; et sic se
            habet ad illuminationem aeris ut principium efficiens, nec illuminat nisi per formam
            luminis influxam ipsi diaphano illuminato: vel prout est in diaphano illuminato; et sic
            est forma ipsius, qua formaliter est lucidum. Deus autem dicitur esse illuminans lux per
            modum lucis quae est in ipso corpore lucenti per se, et non per modum quo illuminatum
            formaliter illuminatur a forma lucis in ipso recepta. Sed illi lumini recepto
            assimilatur caritas vel gratia recepta in anima.</p>
          <p xml:id="ta-l1d17q1-d1e3576">Ad tertium dicendum, quod omnino simile est de creatione et recreatione. Sicut enim
            Deus per creationem contulit rebus esse naturae, et illud esse est formaliter a forma
            recepta in ipsa re creata, quae est quasi terminus operationis ipsius agentis; et iterum
            forma illa est principium operationum naturalium, quas Deus in rebus operatur: ita etiam
            et in recreatione Deus confert animae esse gratiae; et principium formale illius esse
            est habitus creatus, quo etiam perficitur operatio meritoria quam Deus in nobis
            operatur; et ita iste habitus creatus partim se habet ad operationem spiritus sancti ut
            terminus, et partim ut medium.</p>
          <p xml:id="ta-l1d17q1-d1e3580">Ad quartum dicendum, quod caritas, inquantum est ex nihilo, habet quod sit vanitas; sed
            inquantum procedit a Deo ut similitudo ipsius, non habet rationem vanitatis, immo
            conjungendi ipsi Deo.</p>
          <p xml:id="ta-l1d17q1-d1e3583">Ad quintum dicendum, quod aliquid dicitur facere dupliciter: vel per modum efficientis,
            sicut pictor facit parietem album; vel per modum formae, sicut albedo facit album.
            Facere igitur de peccatore justum vel Deo conjunctum, est ipsius Dei sicut efficientis,
            et ipsius caritatis sicut formae. Unde non potest concludi quod caritas sit virtutis
            infinitae, sed solum quod est effectus virtutis infinitae.</p>
          <p xml:id="ta-l1d17q1-d1e3586">Ad sextum dicendum, quod nobilitas aliquorum potest attendi dupliciter: vel
            simpliciter, vel secundum quid. Videtur autem simpliciter dignius esse quod secundum
            suum esse nobilius est, et hoc modo anima Christi et anima cujuscumque justi est
            nobilior quam caritas creata, quae habet esse accidentis. Videtur etiam aliquid dignius
            secundum quid, quod secundum aliquod dignius est; et hoc modo caritas creata est
            nobilior quam anima Christi. In quolibet enim genere actus est nobilior quam potentia,
            quantum ad illud genus. Unde sicut albedo corporis Christi quantum ad hoc esse quod est
            esse album, est nobilior quam sit corpus Christi; ita etiam scientia ejus creata est
            nobilior quam anima ejus quantum ad hoc quod est esse scientem, quod est esse secundum
            quid. Et similiter caritas quantum ad tale esse: quia se habet in esse illo ad animam
            Christi, sicut actus ad potentiam.</p>
          <p xml:id="ta-l1d17q1-d1e3589">Ad septimum dicendum, quod secundum philosophum, nunquam in quibusdam amicitiis
            contingit aequivalens reddere: sed sufficit ad aequitatem amicitiae illud quod est
            possibile reddi; sicut filius nunquam potest patri carnali reddere aliquid aequivalens
            ei quod ab ipso accepit, scilicet esse et doctrinam et nutrimentum. Multo minus divinis
            beneficiis et bonitati suae possumus reddere amorem aequivalentem. Unde non sequitur
            quod amor quo Deum diligimus, sit infinitus quantum ad substantiam actus; sed
            infinitatem habet ex hoc quod objectum amoris omnibus aliis praeponitur: sed sufficit
            quod amemus cum amore commensurato nobis.</p>
          <p xml:id="ta-l1d17q1-d1e3592">Ad ultimum dicendum, quod natura dicitur multipliciter, secundum Boetium: dicitur enim
            uno modo natura omne quod est, vel substantia vel accidens; et hoc modo gratia est
            natura quaedam. Alio modo dicitur natura quod est principium motus et quietis ipsius in
            quo est, unde illud dicitur esse naturale vel quod causatur a principiis naturalibus,
            vel causari potest; et hoc modo caritas non est natura, quia per principia naturalia
            creaturae non potest causari; et secundum hunc modum dicit Pelagius, per naturalia sola
            hominem posse in actus meritorios.</p>
        </div>
        <div xml:id="ta-l1d17q1-Dd1e3596" type="articulus">
          <head xml:id="ta-l1d17q1-Hd1e3598">Articulus 2</head>

          <head xml:id="ta-l1d17q1-Hd1e3601" type="questionTitle">Utrum caritas sit accidens</head>

          <p xml:id="ta-l1d17q1-d1e3604">Ad secundum sic proceditur. Videtur quod caritas non sit accidens. Nullum enim accidens
            extenditur ultra suum subjectum. Sed caritas extenditur ultra suum subjectum, quia
            caritate etiam alios amamus. Ergo videtur quod caritas non sit accidens.</p>
          <p xml:id="ta-l1d17q1-d1e3607">Item, omne accidens est causatum a substantia; quia, secundum Avicennam, subjectum est
            quod est in se completum, praebens alteri occasionem essendi. Sed caritas non causatur a
            principiis animae in qua est. Ergo videtur quod non sit accidens.</p>
          <p xml:id="ta-l1d17q1-d1e3610">Praeterea, nullum accidens est melius et nobilius suo subjecto. Sed caritas est melior
            quam anima. Ergo non est in anima sicut accidens in subjecto. Probatio mediae. Propter
            quod unumquodque tale, et illud magis. Sed anima est bona propter caritatem. Ergo
            caritas est melior.</p>
          <p xml:id="ta-l1d17q1-d1e3614">Item, agens semper est honorabilius patiente, secundum philosophum. Sed caritas agit in
            animam, mundando ipsam a peccatis. Ergo est honorabilior anima, et ita idem quod
            prius.</p>
          <p xml:id="ta-l1d17q1-d1e3617">Contra, quidquid potest adesse et abesse praeter subjecti corruptionem, est accidens.
            Caritas est hujusmodi. Ergo et cetera.</p>
          <p xml:id="ta-l1d17q1-d1e3620">Respondeo dicendum, quod omne illud quod advenit alicui post esse completum, advenit
            sibi accidentaliter; nisi forte assumatur ad participationem ipsius esse substantialis,
            sicut dictum est supra, 8 dist., quaest. 5, art. 2, de anima. Sed hoc tamen non sufficit
            ut dicatur accidens in se: potest enim aliquid in se substantia esse, et advenire alicui
            accidentaliter, sicut vestimenta; sed si adveniat post esse completum ut forma
            inhaerens, de necessitate est accidens. Et quia post esse naturale animae advenit sibi
            caritas ut forma perficiens ipsam ad esse gratiae, prout dictum est, art. antec., ideo
            oportet quod sit accidens.</p>
          <p xml:id="ta-l1d17q1-d1e3623">Ad primum ergo dicendum, quod idem accidens numero nunquam extenditur ultra subjectum
            suum, idest ut sit in alio sicut in subjecto; sed bene extenditur extra subjectum suum
            sicut ad objectum operationis; sed diversimode in operatione activa et passiva. Quia in
            activa extenditur ad objectum extrinsecum, imprimens similitudinem formae suae in ipso,
            sicut patet quod calor ignis active calefacit aliud corpus, et est operatio activa.
            Similiter etiam quando est operatio passiva, et extenditur in aliud objectum
            extrinsecum, cujus similitudo in ipso recipitur; et ita anima per habitum scientiae scit
            ea quae sunt extra ipsam, et per habitum amoris eadem amat.</p>
          <p xml:id="ta-l1d17q1-d1e3626">Ad secundum dicendum, quod subjectum diversimode se habet ad diversa accidentia.
            Quaedam autem sunt accidentia naturalia quae creantur ex principiis subjecti; et hoc
            dupliciter: quia vel causantur ex principiis speciei, et sic sunt propriae passiones,
            quae consequuntur totam speciem; vel ex principiis individui, et sic sunt communia
            consequentia principia naturalia individua. Sunt etiam quaedam accidentia per violentiam
            inducta, sicut calor in aqua, et ista sunt repugnantia principiis subjecti. Quaedam
            autem sunt quae quidem causantur ab extrinseco non repugnantia principiis subjecti, sed
            magis perficientia ipsa, sicut lumen in aere: et ita etiam caritas in anima est ab
            extrinseco. Tamen sciendum, quod omnibus accidentibus, communiter loquendo, subjectum
            est causa quodammodo, inquantum scilicet accidentia in esse subjecti sustentantur; non
            tamen ita quod ex principiis subjecti omnia accidentia educantur.</p>
          <p xml:id="ta-l1d17q1-d1e3629">Ad tertium dicendum, quod eadem ratione posset probari quod nulla perfectio animae
            esset accidens, nec aliqua perfectio corporis: quia unumquodque perfectibile habet
            bonitatem ex sua perfectione. Dicendum est igitur, quod simpliciter anima est melior
            caritate, et quodlibet subjectum suo accidente; sed secundum quid est e converso. Cujus
            ratio est, quia esse, secundum Dionysium est nobilius omnibus aliis quae consequuntur
            esse: unde esse simpliciter est nobilius quam intelligere, si posset intelligi
            intelligere sine esse. Unde illud quod excedit in esse, simpliciter nobilius est omni eo
            quod excedit in aliquo de consequentibus esse; quamvis secundum aliud possit esse minus
            nobile. Et quia anima et quaelibet substantia habet nobilius esse quam accidens, ideo
            simpliciter nobilior est. Sed quantum ad aliquod esse, vel secundum aliquod accidens,
            potest accidens esse nobilius, quia se habet ad substantiam sicut actus ad potentiam; et
            hanc bonitatem consequentem habet substantia ab accidentibus, sed non bonitatem primam
            essendi.</p>
          <p xml:id="ta-l1d17q1-d1e3633">Ad quartum dicendum, quod caritas non dicitur agere in animam per modum efficientis,
            sed solum formaliter; et secundum id quod forma est, quantum ad esse secundum, nobilior
            est.</p>
        </div>
        <div xml:id="ta-l1d17q1-Dd1e3637" type="articulus">
          <head xml:id="ta-l1d17q1-Hd1e3639">Articulus 3</head>

          <head xml:id="ta-l1d17q1-Hd1e3642" type="questionTitle">Utrum caritas detur secundum capacitatem naturalium</head>

          <p xml:id="ta-l1d17q1-d1e3645">Ad tertium sic proceditur. Videtur quod caritas detur secundum capacitatem naturalium.
            Ita dicitur Matth. 25, 15: <quote xml:id="ta-l1d17q1-Qd1e3647" ana="#mt25_15">dedit unicuique secundum propriam virtutem</quote>;
            ubi Glossa Hieronymi: <quote xml:id="ta-l1d17q1-Qd1e3650">non pro largitate vel parcitate, alii plus vel minus
              recipiunt; sed secundum virtutem recipientium</quote>. Sed ante adventum caritatis non
            intelligitur nisi virtus quae est secundum naturalia. Ergo videtur quod secundum
            capacitatem naturalium caritas infundatur.</p>
          <p xml:id="ta-l1d17q1-d1e3654">Item, sicut se habet forma substantialis ad esse naturae, ita caritas ad esse gratiae.
            Sed forma substantialis datur secundum capacitatem materiae, ut dicit Plato. Ergo et
            caritas datur secundum capacitatem naturae, quae per eam perficitur.</p>
          <p xml:id="ta-l1d17q1-d1e3657">Praeterea, sicut gloria praesupponit gratiam, ita gratia praesupponit naturam. Sed
            gloria datur secundum modum gratiae, ut qui plus habet de capacitate, plus etiam de
            gloria recipiat. Ergo videtur quod etiam caritas detur secundum capacitatem naturae, ut
            qui meliora naturalia habet, major sibi caritas infundatur.</p>
          <p xml:id="ta-l1d17q1-d1e3661">Item, in quibuscumque invenitur perfectio ejusdem rationis, videtur esse idem modus
            consequendi illam perfectionem, cum unaquaeque res proprium modum habeat. Sed caritas
            invenitur in hominibus et Angelis secundum rationem eamdem, quod patet ex actu et fine.
            Cum igitur Angeli consecuti sint majorem caritatem et meliora gratuita, secundum gradum
            naturalium, videtur etiam quod in hominibus ita sit.</p>
          <p xml:id="ta-l1d17q1-d1e3664">Contra, natura angelica altior est et sublimior quam natura humana. Sed aliqui homines,
            secundum gradum gratiae assumuntur ad sublimius praemium quam Angeli, cum, secundum
            Gregorium, ad singulos ordines Angelorum aliqui homines assumantur. Ergo videtur quod
            perfectiones gratiae et gloriae non dentur secundum mensuram naturalium. Hoc idem
            videtur per hoc quod dicitur Prov. 30, 28: <quote xml:id="ta-l1d17q1-Qd1e3666">stellio manibus nititur</quote>; ubi
            dicit Gregorius quod gratia major infunditur, secundum quod ad habendum gratiam aliquis
            magis nititur.</p>
          <p xml:id="ta-l1d17q1-d1e3670">Respondeo dicendum, quod, cum Deus habeat se aequaliter ad omnia, oportet quod
            diversitas donorum receptorum ab ipso, attendatur secundum diversitatem recipientium.
            Diversitas autem recipientium attenditur, secundum quod aliquid est magis aptum et
            paratum ad recipiendum. Sicut autem videmus in formis naturalibus, quod per
            dispositiones accidentales, sicut calorem et frigus et hujusmodi, materia efficitur
            magis vel minus disposita ad suscipiendum formam; ita etiam in perfectionibus animae ex
            ipsis operibus animae anima efficitur habilior vel minus habilis ad consequendum
            perfectionem suam. Sed tamen differenter se habent operationes animae ad perfectiones
            infusas vel acquisitas. Acquisitae enim perfectiones sunt in natura ipsius animae, in
            potentia, non pure materiali sed etiam activa, qua aliquid est in causis seminalibus.
            Sicut patet quod omnis scientia acquisita est in cognitione primorum principiorum, quae
            naturaliter nota sunt, sicut in principiis activis ex quibus concludi potest. Et
            similiter virtutes morales sunt in ipsa rectitudine rationis et ordine, sicut in quodam
            principio seminali. Unde philosophus, dicit esse quasdam virtutes naturales, quae sunt
            quasi semina virtutum moralium. Et ideo operationes animae se habent ad perfectiones
            acquisitas, non solum per modum dispositionis, sed sicut principia activa. Perfectiones
            autem infusae sunt in natura ipsius animae sicut in potentia materiali et nullo modo
            activa, cum elevent animam supra omnem suam actionem naturalem. Unde operationes animae
            se habent ad perfectiones infusas solum sicut dispositiones. Dicendum est igitur, quod
            mensura secundum quam datur caritas, est capacitas ipsius animae, quae est ex natura
            simul, et dispositione quae est per conatum operum: et quia secundum eumdem conatum
            magis disponitur natura melior; ideo qui habet meliora naturalia, dummodo sit par
            conatus, magis recipiet de perfectionibus infusis; et qui pejora naturalia, quandoque
            magis recipiet, si adsit major conatus.</p>
          <p xml:id="ta-l1d17q1-d1e3673">Ad primum ergo dicendum, quod virtus recipientis non est consideranda secundum naturam
            tantum; sed etiam secundum dispositionem conatus advenientem naturae: et ita etiam est
            in formis substantialibus respectu materiae.</p>
          <p xml:id="ta-l1d17q1-d1e3676">Unde patet solutio ad secundum.</p>
          <p xml:id="ta-l1d17q1-d1e3679">Ad tertium dicendum, quod ipsa gratia est dispositio naturae ad gloriam. Unde non
            requiritur quod interveniat alia dispositio inter caritatem et gloriam: sed inter
            naturam et gratiam cadit conatus medius, quasi dispositio.</p>
          <p xml:id="ta-l1d17q1-d1e3683">Ad quartum dicendum, quod in Angelis non est aliquid quod contendat ad motum naturae
            intellectualis, ex quo conatus naturae retardetur, sicut in natura hominis est natura
            sensitiva, quae tendit in contrarium de se motus naturae intellectivae, scilicet
            delectabile secundum sensum, nisi cogatur et reguletur ab ipsa; et ideo in Angelis est
            diversitas secundum diversitatem naturae. Haec tamen melius in 2, dist. 3, quaest. 1,
            art. 4, dicentur.</p>
        </div>
        <div xml:id="ta-l1d17q1-Dd1e3688" type="articulus">
          <head xml:id="ta-l1d17q1-Hd1e3690">Articulus 4</head>

          <head xml:id="ta-l1d17q1-Hd1e3693" type="questionTitle">Utrum caritas certitudinaliter ab habente cognoscatur</head>

          <p xml:id="ta-l1d17q1-d1e3696">Ad quartum sic proceditur. Videtur quod caritas certitudinaliter ab habente
            cognoscatur. Ita enim dicitur in littera: <quote xml:id="ta-l1d17q1-Qd1e3698">magis novit quis dilectionem qua
              diligit, quam fratrem quem diligit</quote>. Sed fratrem suum certitudinaliter
            cognoscit. Ergo multo magis caritatem qua ipsum diligit.</p>
          <p xml:id="ta-l1d17q1-d1e3702">Item, philosophus dicit, contra Platonem, quod inconveniens est habere nos nobilissimos
            habitus, et nos lateant. Sed caritas est habitus nobilissimus. Ergo videtur quod ab
            habente certitudinaliter cognoscatur.</p>
          <p xml:id="ta-l1d17q1-d1e3705">Praeterea, quicumque habet fidem, scit se habere fidem. Sed fides non magis est
            praesens quam caritas. Ergo et qui habet caritatem, scit se habere illam.</p>
          <p xml:id="ta-l1d17q1-d1e3709">Item, quidquid cognoscitur ab anima, cognoscitur ab ea per hoc quod praesens sibi
            efficitur per similitudinem. Sed magis est praesens animae quod est in ipsa
            essentialiter, quam quod est per sui similitudinem. Ergo cum caritas essentialiter sit
            in anima, videtur quod certius cognoscatur ab habente quam res exteriores quae per sui
            similitudinem cognoscuntur.</p>
          <p xml:id="ta-l1d17q1-d1e3712">Praeterea, caritas est quoddam lumen spirituale, ut habetur 1 Joan., 2, 10: <quote xml:id="ta-l1d17q1-Qd1e3714">qui
              diligit fratrem, in lumine manet</quote>. Sed lux seipsa videtur. Ergo videtur quod
            similiter caritas; et sic certius quam alia cognoscatur.</p>
          <p xml:id="ta-l1d17q1-d1e3718">Contra, per caritatem quae est in aliquo efficitur dignus Dei amore. Sed, ut dicitur
            Eccle. 9, 1, <quote xml:id="ta-l1d17q1-Qd1e3720">nemo scit, utrum amore an odio dignus sit</quote>. Ergo videtur quod
            nullus sciat se habere caritatem certitudinaliter.</p>
          <p xml:id="ta-l1d17q1-d1e3724">Praeterea, apostolus dicit 1 Corinth. 4, 4: <quote xml:id="ta-l1d17q1-Qd1e3726">nihil mihi conscius sum, sed non in
              hoc justificatus sum</quote>. Cum ergo nullum majus signum possit haberi de caritate
            quam non habere conscientiam peccati mortalis, et hoc non sufficit; videtur quod per
            nullum signum possit aliquis certitudinaliter scire se habere caritatem.</p>
          <p xml:id="ta-l1d17q1-d1e3730">Respondeo dicendum, quod, secundum philosophum, aliquid dicitur esse difficile ad
            cognoscendum dupliciter: vel secundum se, vel quo ad nos. Dicendum est igitur quod ea
            quae per esse suum non sunt unum in materia, quantum in se est, sunt maxime nota; sed
            quo ad nos sunt difficillima ad cognoscendum; propter quod dicit philosophus quod
            intellectus noster se habet ad manifestissima naturae, sicut oculus vespertilionis ad
            lucem solis. Cujus ratio est, quia cum intellectus noster potentialis sit in potentia ad
            omnia intelligibilia, et ante intelligere non sit in actu aliquod eorum; ad hoc quod
            intelligat actu, oportet quod reducatur in actum per species acceptas a sensibus
            illustratas lumine intellectus agentis; quia, sicut dicit philosophus, sicut se habent
            colores ad visum, ita se habent phantasmata ad intellectum potentialem. Unde cum
            naturale sit nobis procedere ex sensibus ad intelligibilia, ex effectibus in causas, ex
            posterioribus in priora, secundum statum viae, quia in patria alius modus erit
            intelligendi; ideo est quod potentias animae et habitus non possumus cognoscere nisi per
            actus, et actus per objecta. In actu autem animae est plura considerare: scilicet
            speciem ipsius actus, quae est ab objecto, et modum et effectum. Si igitur accipiamus
            actum caritatis, qui est diligere Deum et proximum, ex specie actus, non discernitur
            utrum sit a potentia imperfecta, vel perfecta per habitum; quia ad idem objectum
            ordinatur potentia et habitus, sicut scientia et intellectus possibilis. Modus autem
            quem ponit habitus in opere est facilitas et delectatio, ut dicit philosophus, quod
            signum habitus oportet accipere fientem in opere delectationem. Per istum autem modum
            non discernitur utrum sit ab habitu caritatis infuso, vel ab habitu acquisito. Effectus
            autem proprius dilectionis, secundum quod est ex caritate, est in virtute merendi. Hoc
            autem nullo modo cadit in cognitionem nostram nisi per revelationem. Et ideo nullus
            certitudinaliter potest scire se habere caritatem; sed potest ex aliquibus signis
            probabilibus conjicere. Caritatem etiam increatam, quae Deus est, quamdiu vivimus, per
            speciem non videmus, ut dicitur 1 Corinth. 13. Quamvis quidam aliter dicant, quod ipsam
            caritatem, quae Deus est, in nobis videmus, sed visio est adeo tenuis, scilicet quod nec
            visio potest dici, nec aliquis percipit se videre; eo quod visio ipsius Dei quasi
            confunditur et admiscetur in cognitione aliorum. Sicut etiam dicunt, quod anima semper
            se intelligit, sed tamen non semper de se cogitat. Hoc autem quomodo intelligendum est,
            supra, dist. 3, qu. 1, art. 2, dictum est.</p>
          <p xml:id="ta-l1d17q1-d1e3733">Ad primum igitur dicendum, quod auctoritates Augustini in littera positae loquuntur de
            cognitione ex parte ipsius cognoscibilis, et non ex parte cognoscentis.</p>
          <p xml:id="ta-l1d17q1-d1e3737">Ad secundum dicendum, quod philosophus ibi loquitur de habitibus nobilissimis partis
            cognitivae. Sed istorum habituum actus perfecte exprimunt suos habitus quantum ad id
            quod est proprium eis; sicut in actu scientiae est certitudo per causam, in qua expresse
            scientia demonstratur; et multo plus est hoc in intellectu principiorum. Et ideo qui
            habet scientiam, scit se habere, quamvis non e converso: quia aliqui se credunt habere,
            qui non habent. Semper enim ad rectum mensuratur obliquum; et ideo, secundum
            philosophum, virtuosus est mensura in operibus humanis; quia illud est bonum, quod
            virtuosus appetit; et similiter etiam est de rectitudine intellectus; quia illud est
            verum quod videtur habenti rectum intellectum; non autem quod videtur cuilibet.</p>
          <p xml:id="ta-l1d17q1-d1e3740">Et per hoc patet etiam solutio ad tertium. Quia actus fidei per ipsum objectum, quod
            est creditum, distinguitur ab actibus aliorum habituum vel potentiae imperfectae, quae
            non potest per se in tale objectum; et ideo habens fidem scit se illam habere.</p>
          <p xml:id="ta-l1d17q1-d1e3743">Ad quartum dicendum, quod ad hoc quod aliquid cognoscatur ab anima, non sufficit quod
            sit sibi praesens quocumque modo, sed in ratione objecti. Intellectui autem nostro nihil
            est secundum statum viae praesens ut objectum, nisi per aliquam similitudinem ipsius,
            vel ab ipso effectu acceptam: quia per effectus devenimus in causas. Et ideo ipsam
            animam et potentias ejus et habitus ejus non cognoscimus nisi per actus, qui
            cognoscuntur per objecta. Nisi largo modo velimus loqui de cognitione, ut Augustinus
            loquitur, secundum quod intelligere nihil aliud est quam praesentialiter intellectui
            quocumque modo adesse.</p>
          <p xml:id="ta-l1d17q1-d1e3746">Ad quintum dicendum, quod per hoc quod caritas creata vel increata est lux, ostenditur
            quod in se cognoscibilis sit, sed non cognoscitur, ab intellectu nostro in se nisi per
            effectum suum, ratione jam dicta, in corp. art.</p>
        </div>
        <div xml:id="ta-l1d17q1-Dd1e3750" type="articulus">
          <head xml:id="ta-l1d17q1-Hd1e3752">Articulus 5</head>

          <head xml:id="ta-l1d17q1-Hd1e3755" type="questionTitle">Utrum caritas sit ex caritate diligenda</head>

          <p xml:id="ta-l1d17q1-d1e3758">Ad quintum sic proceditur. Videtur quod caritas non sit ex caritate diligenda. Quatuor
            enim tantum sunt diligenda ex caritate, ut in 3, dist. 27, qu. unica, art. 5, dicetur:
            scilicet, Deus, proximus, anima, corpus. Sed caritas nullum horum est. Ergo et
            cetera.</p>
          <p xml:id="ta-l1d17q1-d1e3761">Item, nulla res denominat seipsam, quia albedo non dicitur alba. Sed dilectum
            denominatur a dilectione. Ergo dilectio non diligitur, nec caritas caritate amatur.</p>
          <p xml:id="ta-l1d17q1-d1e3764">Praeterea, sicut se habet sensus ad sentire, ita se habet affectus ad diligere. Sed
            sensus proprius non sentit se sentire. Ergo nec affectus diligit suam dilectionem.
            Caritas autem est in affectu. Ergo caritas ex caritate non diligitur.</p>
          <p xml:id="ta-l1d17q1-d1e3768">Praeterea, omne quod diligitur, aliqua dilectione diligitur. Si igitur actus caritatis
            amatur, oportet quod aliquo alio actu ametur, et ille eadem ratione erit diligendus.
            Ergo hoc modo ducitur in infinitum, quod non est ponendum. Ergo videtur quod caritas non
            sit ex caritate diligenda.</p>
          <p xml:id="ta-l1d17q1-d1e3771">Contra est quod habetur in littera ex verbis Augustini: <quote xml:id="ta-l1d17q1-Qd1e3773">qui proximum diligit,
              consequens est ut ipsam praecipue dilectionem diligat</quote>. Sed proximus diligendus
            est ex caritate. Ergo et caritas.</p>
          <p xml:id="ta-l1d17q1-d1e3777">Item, proximus non est diligendus ex caritate, nisi inquantum habet imaginem Dei. Sed
            expressius repraesentat Deum caritas, quam imago naturalis quae est in anima. Ergo
            videtur quod ipsa sit magis ex caritate diligenda.</p>
          <p xml:id="ta-l1d17q1-d1e3780">Respondeo dicendum, quod aliquid est diligibile dupliciter: vel sicut ratio
            dilectionis, vel sicut objectum, sicut etiam color videtur ut objectum, et lumen ut
            ratio per quam color est visibilis in actu. Sicut autem eodem actu videtur color et lux,
            ita etiam eodem actu diligitur quod amatur ut objectum et ut ratio objecti. Sciendum est
            igitur quod caritas potest tripliciter sumi; vel pro caritate increata, quae spiritus
            sanctus est; vel pro caritate habituali; vel pro actu caritatis. Quodlibet autem istorum
            est ratio diligendi, et potest esse objectum dilectionis; sicut proximum diligimus
            inquantum in ipso Deus inhabitat, et habitum caritatis habet, et actum exercet; et sic
            diliguntur ut ratio diligibilis. Si autem considerentur in se, sic adhuc diliguntur ut
            objectum dilectionis. Sic autem non diligitur caritatis habitus vel actus dilectione
            amicitiae vel benevolentiae quae inanimatorum esse non potest, ut philosophus dicit, sed
            dilectione cujusdam complacentiae, secundum quod diligere dicimur illud quod approbamus,
            et quod esse volumus.</p>
          <p xml:id="ta-l1d17q1-d1e3783">Ad primum ergo dicendum, quod caritas est quodammodo medium inter Deum et proximum:
            quia est similitudo Dei, et etiam est ratio diligendi ipsum proximum; et ideo
            consequitur ad dilectionem utriusque.</p>
          <p xml:id="ta-l1d17q1-d1e3786">Ad secundum dicendum, quod denominatio proprie est secundum habitudinem accidentis ad
            subjectum: sic autem dilectum non denominatur a dilectione, sed magis sicut objectum; et
            ideo ratio non procedit.</p>
          <p xml:id="ta-l1d17q1-d1e3790">Ad tertium dicendum, quod in potentiis materialibus hoc contingit quod potentia non
            reflectitur super suum actum, propter hoc quod determinata est secundum compilationem
            organi. Visus enim particularis non potest cognoscere nisi illud cujus species
            spiritualiter in pupilla potest recipi; et ideo visus non potest comprehendere suum
            actum. Si autem hoc esset necessarium in omnibus, quod actus cujuslibet potentiae non
            cognosceretur a propria potentia, sed a superiore, tunc oporteret quod vel in potentiis
            animae iretur in infinitum, vel remaneret aliquis actus animae imperceptibilis. Et ideo
            dicendum, quod potentiae immateriales reflectuntur super sua objecta; quia intellectus
            intelligit se intelligere, et similiter voluntas vult se velle et diligere. Cujus ratio
            est, quia actus potentiae immaterialis non excluditur a ratione objecti. Objectum enim
            voluntatis est bonum; et sub hac ratione diligit voluntas omne quod diligit; et ideo
            potest diligere actum suum inquantum est bonus; et similiter est ex parte intellectus;
            et propter hoc Lib. de Caus., prop. 15, dicitur quod cujuscumque actio redit in
            essentiam agentis per quamdam reflexionem, oportet essentiam ejus ad seipsam redire,
            idest in se subsistentem esse, non super aliud delatam, idest non dependentem a
            materia.</p>
          <p xml:id="ta-l1d17q1-d1e3793">Ad quartum dicendum, quod actus dilectionis, secundum quod tendit in alterum, constat
            quod differt numero ab actu dilectionis qui in alio diligitur, sive diligatur ut
            objectum, sive ut ratio diligendi. Sed quia etiam animam suam potest aliquis ex caritate
            diligere, potest etiam ex caritate actum suae caritatis diligere. Et tunc distinguendum
            est. Quia vel dilectio fertur in actum dilectionis proprium, sicut in rationem
            dilectionis tantum; et sic constat quod eodem actu numero diligitur diligens et actus
            ejus; et sic idem actus diligitur per actum qui est ipse. Vel diligitur ut objectum
            dilectionis, et sic est alius actus dilectionis numero qui diligitur et quo diligitur;
            sicut patet planius in actu intellectus. Cum enim actus distinguantur per objecta,
            oportet dicere diversos actus qui terminantur ad objecta diversa. Unde sicut sunt
            diversi actus quibus intellectus intelligit equum et hominem, ita sunt diversi actus in
            numero, quo intelligit equum et quo intelligit actum illius sub ratione actus. Nec est
            inconveniens quod in actibus animae eatur in infinitum in potentia, dummodo actus non
            sint infiniti in actu. Unde etiam Avicenna concedit non esse impossibile quin relationes
            consequentes actum animae, multiplicentur in infinitum.</p>
        </div>
        <div xml:id="ta-l1d17q1-Dd1e3797">
          <head xml:id="ta-l1d17q1-Hd1e3799">Expositio textus</head>
          <p xml:id="ta-l1d17q1-d1e3802"><quote xml:id="ta-l1d17q1-Qd1e3803">Consequens est ut ipsam praecipue dilectionem diligat</quote>. Hoc intelligitur
            et de dilectione creata et increata. Qui enim diligit aliquem, vult se diligere illum;
            et ita actum dilectionis suae diligit; et in ipso diligitur ipsa dilectio increata;
            sicut exemplar in exemplato, quia nihil est bonum vel diligibile, nisi secundum quod est
            in eo similitudo boni increati. <quote xml:id="ta-l1d17q1-Qd1e3806">Magis enim novit dilectionem qua diligit, quam
              fratrem quem diligit</quote>. Totum quod sequitur de certitudine dilectionis, sive de
            habitu creato intelligatur sive de dilectione increata, exponitur secundum quod aliquid
            dicitur certum ex se, et non ex parte cognoscentis. Sed actus dilectionis etiam ex parte
            cognoscentis notus est. Sed utrum ex tali habitu procedat, incertum est. <quote xml:id="ta-l1d17q1-Qd1e3809">Et quo
              nisi Deo plenus est qui plenus est dilectione?</quote> Hoc ideo dicitur, quia cum dono
            caritatis etiam ipse spiritus sanctus datur, secundum quod novo modo inhabitare dicitur
            creaturam per novam similitudinem sui ipsius in ea. <quote xml:id="ta-l1d17q1-Qd1e3812">Qui diligit fratrem, in
              lumine manet</quote>. Lumen comparatur caritati, non quantum ad virtutem
            manifestationis, quia sic magis ad dona pertinet intellectus, sed quantum ad virtutem
            actionis: sicut enim lumen est forma universaliter motiva in tota natura, eo quod est
            qualitas primi alterantis; ita caritas movet et informat omnia dona, inquantum est
            similitudo primi doni, quod est spiritus sanctus. <quote xml:id="ta-l1d17q1-Qd1e3815">Ista contextio satis aperte
              declarat, eamdem ipsam fraternam dilectionem non solum ex Deo, sed etiam Deum esse,
              tanta auctoritate praedicari</quote>. Hoc enim quod dicitur: <quote xml:id="ta-l1d17q1-Qd1e3818">nam fraterna
              dilectio est qua diligimus invicem</quote>, interponitur per parenthesim. Dicitur
            autem fraterna dilectio Deus esse, praedicatione causali, per modum quo Dionysius dicit,
            quod esse divinum est esse omnium, quia ab eo omne esse traducitur et exemplatur.
              <quote xml:id="ta-l1d17q1-Qd1e3822">Non dicturi sumus, caritatem non propterea esse dictam Deum, quia ipsa caritas
              sit nulla substantia quae Dei digna sit nomine, sed quod donum sit Dei</quote>. In hoc
            differt caritas ab aliis virtutibus, secundum intentionem Magistri et Augustini, quia
            aliae virtutes, quae in se aliquid imperfectionis important in habente, ut fides,
            patientia et hujusmodi, ita sunt a Deo quod in Deo non sunt per essentiam. Caritas
            autem, quae nihil imperfectionis habet, etiam de Deo essentialiter praedicatur, et ab eo
            in nobis est. Nec tamen sequitur quod illa caritas quae forma mentis nostrae est, sit
            illa eadem numero quae essentialiter de Deo dicitur, sicut etiam esse dicitur de Deo
            proprie, nec tamen illud esse est idem numero cum nostro esse. <quote xml:id="ta-l1d17q1-Qd1e3825">Nullum enim est
              isto dono Dei excellentius</quote>. Videtur hoc esse falsum: quia sapientia ponitur
            excellentissimum donorum. Ad quod dicendum, quod secundum quod dona condividuntur
            virtutibus sapientia dignissimum donorum dicitur: et hanc dignitatem habet a caritate,
            cui semper conjungitur, secundum quam divinam veritatem saporat. Si autem donum
            universaliter sumatur pro omni eo quod ex Dei munere possidemus, sic caritas simpliciter
            potissima est, quae nos fini conjungit.</p>
        </div>
      </div>
    </body>
  </text>
</TEI>