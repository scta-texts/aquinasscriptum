<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber III, Distinctio 26, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber III, Distinctio 26, Quaestio 2</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="98rb"/>
      </div>
    </front>
    <body>
      <div xml:id="ta-l3d26q2">
        <head xml:id="ta-l3d26q2-Hd1e97">Quaestio 2</head>
        <head xml:id="ta-l3d26q2-Hd1e100" type="question-title">De spe secundum quod est virtus</head>
        <div xml:id="ta-l3d26q2-Dd1e103">
          <head xml:id="ta-l3d26q2-Hd1e105">Prooemium</head>
          <p xml:id="ta-l3d26q2-d1e108">Deinde quaeritur de spe secundum quod est virtus; et circa hoc quaeruntur quinque: 1
            utrum spes sit virtus; 2 utrum sit theologica; 3 quomodo se habeat ad alias virtutes
            theologicas; 4 de certitudine ipsius; 5 quorum sit habere spem.</p>
        </div>
        <div xml:id="ta-l3d26q2-Dd1e112" type="articulus">
          <head xml:id="ta-l3d26q2-Hd1e114">Articulus 1</head>
          <head xml:id="ta-l3d26q2-Hd1e117" type="question-title">Utrum spes sit virtus</head>
          <p xml:id="ta-l3d26q2-d1e120">Ad primum sic proceditur. Videtur quod spes non sit virtus. Spes enim dividitur contra
            timorem, gaudium, et tristitiam. Sed nullum istorum ponitur in genere virtutis; quinimmo
            tristitia ponitur in genere vitii, quantum ad accidiam et invidiam: ponitur etiam inter
            sacramenta quantum ad poenitentiam; gaudium autem in genere fructus, ut patet Gal. 5;
            timor autem in genere doni, ut dicitur Isa. 11. Ergo neque spes debet esse virtus.</p>
          <p xml:id="ta-l3d26q2-d1e123">Praeterea, sicut virtutes infusae ordinantur ad aliquod arduum, quod est vita aeterna;
            ita et virtutes acquisitae ad aliquod arduum, quod est felicitas civilis, vel
            contemplativa. Sed philosophi tractantes de virtutibus acquisitis, non posuerunt spem
            esse virtutem. Ergo apud theologos spes non debet poni virtus.</p>
          <p xml:id="ta-l3d26q2-d1e126">Praeterea, nulla virtus provenit ex meritis: quia virtutem Deus operatur in nobis sine
            nobis, ut Augustinus ait. Sed spes provenit ex meritis, ut in littera dicitur. Ergo spes
            non est virtus.</p>
          <p xml:id="ta-l3d26q2-d1e130">Praeterea, nulla virtus opponitur alicui bono: quia bonum bono non est contrarium,
            sicut malum malo, ut dicitur in praedicamentis. Sed spes opponitur timori, quod est
            bonum et laudabile. Ergo spes non est virtus.</p>
          <p xml:id="ta-l3d26q2-d1e133">Praeterea, nulla virtus habet actum mercenarium: quia virtus operatur bonum propter
            seipsum. Sed spes habet actum mercenarium, cum intendat in remunerationem. Ergo spes non
            est virtus.</p>
          <p xml:id="ta-l3d26q2-d1e136">Sed contra, nihil inducit ad vitam aeternam, nisi virtus. Sed spes inducit ad vitam
            aeternam, ut patet in Psal. 5, 12: <quote xml:id="ta-l3d26q2-Qd1e138" source="http://scta.info/resource/ps5_12@2-14">laetentur omnes qui sperant in te: in aeternum
              exultabunt, et habitabis in eis</quote>. Ergo spes est virtus.</p>
          <p xml:id="ta-l3d26q2-d1e142">Praeterea, spes est propinquior caritati, quae est mater omnium virtutum, quam fides,
            quia est in affectu. Sed fides est virtus. Ergo et spes.</p>
          <p xml:id="ta-l3d26q2-d1e145">Praeterea, nihil est meritorium, nisi actus virtutis. Sed spei actus est meritorius:
            quia a confusione liberat. Psal. 30, 1: <quote xml:id="ta-l3d26q2-Qd1e147" source="http://scta.info/resource/ps30_2@1-8">in te domine speravi: non confundar in
              aeternum</quote>. Ergo spes est virtus.</p>
          <p xml:id="ta-l3d26q2-d1e151">Respondeo dicendum, quod sicut supra, dist. 23, quaest. 1, art. 2 et 3, dictum est,
            virtus secundum communem usum loquendi dicitur habitus inclinans ad actum; qui est bonus
            dupliciter, scilicet secundum convenientiam ad potentiam agentem, et secundum objectum;
            quod habet rationem boni, inquantum est objectum talis actus. Haec autem duo sunt in
            actu spei. Cum enim spes in appetitiva parte sit, oportet quod objectum ejus sit bonum
            sub ratione boni; et sic actus spei habet bonitatem ex ratione objecti. Similiter etiam
            spes supra expectationem addit certitudinem, ut patet per definitionem in littera
            positam. Certitudo autem importat determinationem respectu ejus ad quod dicitur
            certitudo. Unde cum certitudo spei sit de bono expectato, importat determinationem ad
            bonum. Et ex hoc aliquis actus est perfectae potentiae conveniens, quod ad bonum ipsius
            determinationem habet; sicut actus scientiae, qui determinat intellectum ad verum, quod
            est bonum intellectus; non autem actus opinionis, quae est veri et falsi: propter quod
            scientia est virtus, et non opinio, ut dicitur in 6 Ethic. Unde patet quod spes virtus
            debet dici etiam secundum communem usum loquendi.</p>
          <p xml:id="ta-l3d26q2-d1e155">Ad primum ergo dicendum, quod spes, secundum quod est passio, non est virtus, sed
            secundum quod est in appetitu intellectivae partis. Nec aliarum passionum nomina ita
            convenienter ad virtutes transumi possunt sicut nomen spei: quia spes dicitur in ordine
            ad bonum, et propter hoc importat motum appetitus in bonum tendentis; et sic habet
            quamdam similitudinem cum intentione et electione boni, quae requiruntur in omni
            virtute; timor autem dicitur in ordine ad malum. Recedere autem a malo, quamvis ad
            virtutem pertineat, non tamen in hoc consistit perfectio virtutis, sed in electione
            boni. Gaudium autem et tristitia magis dicunt impressionem boni et mali in appetitum,
            quam motum appetitus in ea; unde non habent similitudinem cum electione virtutis.</p>
          <p xml:id="ta-l3d26q2-d1e158">Ad secundum dicendum, quod illud arduum in quod ordinant virtutes acquisitae, est finis
            proportionatus facultati naturae; et ideo natura per seipsam determinata est ad
            sperandum illum finem; unde non indiget aliquo habitu superaddito, per quem determinetur
            in illud. Sed hoc arduum quod est vita aeterna, excedit facultatem naturae. Unde cum ex
            se natura non sit determinata ad sperandum illud, oportet quod determinetur per aliquem
            habitum infusum; et haec est spes, quae est virtus.</p>
          <p xml:id="ta-l3d26q2-d1e161">Ad tertium dicendum, quod spes multis modis dicitur. Quandoque enim nominat passionem;
            et sic non est virtus. Quandoque nominat habitum inclinantem ad actum voluntatis similem
            spei quae est in parte sensitiva, quae est passio; et sic est virtus. Quandoque vero
            nominat ipsum actum; et sic est actus virtutis. Quandoque autem nominat ipsam rem
            speratam; Tit. 2, 13: <quote xml:id="ta-l3d26q2-Qd1e163" source="http://scta.info/resource/tit2_13@1-3">expectantes beatam spem</quote>; et sic est objectum
            virtutis. Quandoque autem nominat certitudinem, quae consequitur spem; Rom. 5, 4:
              <quote xml:id="ta-l3d26q2-Qd1e166" source="http://scta.info/resource/rom5_4@4-6">probatio vero spem</quote>, idest spei certitudinem; et sic nominat statum
            perfectionis in virtutem, quantum ad certitudinis intentionem. Habitus ergo spei quae
            est virtus, ex meritis non procedit: sed objectum, idest ipsa res sperata, pro meritis
            redditur; et ideo etiam actus spei in suum objectum tendit ex praesuppositione
            meritorum; et secundum hoc dicitur ex meritis provenire ratione sui actus.</p>
          <p xml:id="ta-l3d26q2-d1e170">Ad quartum dicendum, quod spes quae est virtus, non opponitur timori qui est donum:
            quia spes extendit se in Deum ex consideratione divinae largitatis, timor vero dicit
            resilitionem ex consideratione propriae parvitatis; et ita non est secundum idem
            resilitio timoris et extensio spei; unde non sunt contraria.</p>
          <p xml:id="ta-l3d26q2-d1e173">Ad quintum dicendum, quod facere aliquid propter aliquod commodum temporale, facit
            actum mercenarium, non autem facere propter remunerationem aeternam; quia continentia
            non sibi sufficit ad salutem, si pro solo amore pudicitiae retinetur, ut dicitur in Lib.
            de Eccles. Dogmat., et eadem ratio est de aliis humanis actibus. Vel dicendum, quod
            actus dicitur esse mercenarius qui propter mercedem fit, non autem qui est circa ipsam
            mercedem. Quamvis ergo actus spei sit expectare beatitudinem, quae est merces; non tamen
            eam expectat propter ipsam mercedem, sed ex inclinatione habitus, sicut et in aliis
            virtutibus contingit. Et praeterea non expectat eam inquantum est merces, sed inquantum
            est summum quoddam arduum: habet enim Deum pro principali objecto.</p>
        </div>
        <div xml:id="ta-l3d26q2-Dd1e177" type="articulus">
          <head xml:id="ta-l3d26q2-Hd1e179">Articulus 2</head>
          <head xml:id="ta-l3d26q2-Hd1e182" type="question-title">Utrum spes sit virtus theologica</head>

          <p xml:id="ta-l3d26q2-d1e185">Ad secundum sic proceditur. Videtur quod spes non sit virtus theologica. Omnis enim
            virtus theologica habet Deum pro objecto. Sed irascibilis objectum Deus esse non potest:
            quia cum sit appetitus sensitivae partis, non extendit se ultra bonum sensibile. Cum
            ergo spes ad irascibilem pertineat, videtur quod spes non sit virtus theologica.</p>
          <p xml:id="ta-l3d26q2-d1e188">Praeterea, Isa. 30, 15, dicitur: <quote xml:id="ta-l3d26q2-Qd1e190">in spe erit fortitudo vestra</quote>. Sed
            fortitudo non est virtus theologica, sed cardinalis. Ergo et spes; et praecipue cum
            eadem extrema videantur habere, scilicet timiditatem et audaciam.</p>
          <p xml:id="ta-l3d26q2-d1e194">Praeterea, expectare est longanimitatis: <ref xml:id="ta-l3d26q2-Rd1e196">Gal. 5, 22</ref>: <quote xml:id="ta-l3d26q2-Qd1e196" source="http://scta.info/resource/gal5_22" synch="8-8">longanimitas
              expectationis</quote>. Similiter videtur esse patientiae; <ref xml:id="ta-l3d26q2-Rd1e202">Rom. 8, 25</ref>: <quote xml:id="ta-l3d26q2-Qd1e199" source="http://scta.info/resource/rom8_25">si quae
              non videmus, speramus, per patientiam expectamus</quote>. Ergo cum spes sit
            expectatio, videtur quod spes sit idem quod patientia vel longanimitas: quae quidem non
            sunt virtutes theologicae: ergo nec spes.</p>
          <p xml:id="ta-l3d26q2-d1e204">Praeterea, spei est in arduum tendere. Sed hoc est magnanimitatis, quae maxime magnum
            attendit. Ergo spes est idem quod magnanimitas. Sed magnanimitas est virtus moralis et
            non theologica. Ergo et spes.</p>
          <p xml:id="ta-l3d26q2-d1e207">Sed contra, spes dividitur ex opposito aliis virtutibus theologicis; <ref>1 Corinth. 13, 13</ref>:
            <quote xml:id="ta-l3d26q2-Qd1e209" source="http://scta.info/resource/Icor13_13">nunc autem manent fides, spes, caritas, tria haec</quote>. Ergo est virtus
            theologica.</p>
          <p xml:id="ta-l3d26q2-d1e213">Praeterea, omnis virtus quae habet finem ultimum pro objecto, est virtus theologica.
            Talis autem est spes, cum sit expectatio futurae beatitudinis. Ergo spes est virtus
            theologica.</p>
          <p xml:id="ta-l3d26q2-d1e216">Praeterea, omnis virtus moralis est circa passiones, ut dicitur in 2 Ethic. Hoc autem
            non competit spei. Ergo non est virtus moralis. Neque est intellectualis, quia non
            pertinet ad cognitionem, ut prius dictum est. Ergo est virtus theologica.</p>
          <p xml:id="ta-l3d26q2-d1e219">Respondeo dicendum, quod spes de ratione sua dicit extensionem appetitus in aliquod
            arduum, quod non omnino excedit facultatem sperantis. Ea enim quae excedunt, et velut
            excedentia apprehenduntur, desperationem magis quam spem faciunt; unde secundum hoc quod
            inest alicui facultas in aliquod arduum, secundum hoc est inclinatio in illud arduum; et
            ideo in illud arduum quod proportionatur facultati naturae sensitivae, inclinatio
            sensitivi appetitus spem facit, quae est passio; in illud vero arduum quod
            proportionatur naturae intellectivae, inclinatio illius facit spem, quae est actus
            voluntatis. Sed quia est aliquod arduum quod excedit facultatem naturae, ad quod homo
            per gratiam potest pervenire, scilicet ipse Deus, inquantum est nostra beatitudo; ideo
            oportet quod ex aliquo dono gratuito naturae superaddito fiat inclinatio in illud
            arduum; et illud donum est habitus spei et quia habet objectum ipsum Deum, ideo oportet
            quod sit virtus theologica: et ideo in secunda definitione spei quam Magister ponit,
            exprimitur tota ratio spei secundum quod est virtus theologica. Expectatio enim, ut ex
            dictis patet, proprie loquendo, dicit extensionem appetitus in aliquod arduum; certa
            autem dicit completionem praedictae extensionis, et quasi determinationem; et in hoc
            completur ratio spei absolute. Objectum autem quod facit spem esse theologicam virtutem,
            est futura beatitudo. Illud autem unde est facultas perveniendi in finem istum, est
            gratia, et merita, sive accipiatur gratia pro divina liberalitate, sive pro dono
            gratuito.</p>
          <p xml:id="ta-l3d26q2-d1e222">Ad primum ergo dicendum, quod quidam dicunt quod etiam appetitus rationis dividitur per
            irascibilem et concupiscibilem: et secundum hoc propositio habet falsitatem. Sed quia
            omnes auctores distinguentes irascibilem a concupiscibili, sive sancti, sive philosophi,
            ponunt irascibilem et concupiscibilem in appetitu sensitivo; ideo dicendum, quod
            subjectum spei, prout dicitur virtus theologica, non est vis irascibilis, sed voluntas,
            inquantum actus ejus spes dici potest: nisi forte ipsam voluntatem, inquantum habet
            actus similes actibus irascibilis, dicamus irascibilem; sed tunc irascibilis et
            concupiscibilis non erunt diversae potentiae, sed nominabunt eamdem potentiam, scilicet
            voluntatem, secundum diversos actus.</p>
          <p xml:id="ta-l3d26q2-d1e226">Ad secundum dicendum, quod, sicut supra, praec. quaest., art. 3 et 4 ad 5, dictum est,
            extendi in aliquod arduum, est dupliciter: quia vel est bonum in quod extenditur ut
            acquiratur; et sic extendi est spei: vel in aliquod arduum, ut repellatur; et hoc est
            audaciae. Et similiter resilire ab aliquo arduo est dupliciter: quia vel est bonum quod
            propter difficultatem dimittitur; et sic est desperatio: vel est malum quod propter
            difficultatem fugitur; et sic est timor. Et sic patet quod spes non inter audaciam et
            timiditatem est, sed inter praesumptionem et desperationem. Fortitudo autem quae habet
            pericula pro objecto, est inter timiditatem et audaciam. Et ideo spes et fortitudo non
            est idem. Nec fortitudo potest esse virtus theologica: quia Deus, qui est objectum
            virtutis theologicae, non habet rationem periculi quamvis habeat rationem ardui. Sed
            quia ex fine diriguntur ea quae sunt ad finem, ideo virtutes theologicae, quae habent
            finem ultimum pro objecto, non solum operantur circa ipsum secundum se, sed ut est
            directivum aliorum quae sunt ad finem; et ideo sunt quodammodo principia aliarum
            virtutum. Sicut fides non solum cognoscit verum primum, sed etiam alia quae ex veritate
            prima manifestantur ordinantia in ipsam; unde et in articulis fidei multa continentur
            quae ad creaturas pertinent. Similiter et caritas non solum facit diligere Deum, sed
            etiam proximum propter Deum. Similiter et spes non facit tendere in ipsum Deum ut
            quoddam arduum consequendum, sed etiam ut ex ipso est auxilium in omnibus aliis arduis,
            vel bonis acquirendis, vel malis vincendis. Unde qui habet spem, sperat Deum consequi,
            speratque per ipsum omnia necessaria, quantumcumque sint difficilia, obtinere: sperat
            omnia nociva, quantumcumque sint difficilia, repellere. Et secundum hoc spes est in
            homine principium omnium operationum quae ad bonum arduum ordinantur, sicut caritas
            omnium quae in bonum tendunt, et sicut fides omnium quae ad cognitionem pertinent. Unde
            fides est in gratuitis, sicut intellectus principiorum in naturalibus et acquisitis;
            unde secundum hoc dicitur: <quote xml:id="ta-l3d26q2-Qd1e228">in spe erit fortitudo vestra</quote>; non quasi spes
            sit ipsa fortitudo, sed quia est principium ipsius fortitudinis.</p>
          <p xml:id="ta-l3d26q2-d1e232">Ad tertium dicendum, quod expectatio patientiae est expectatio divini auxilii in
            periculis; expectatio autem longanimitatis est expectatio divini auxilii in laboribus
            actionis tendentis in aliquod bonum arduum obtinendum. Unde patet ex praedictis quod
            expectatio patientiae et longanimitatis est per participationem expectationis a spe,
            secundum quod virtutes posteriores participant aliquid a prioribus; sicut omnes morales
            a prudentia, et omnes aliae virtutes participant aliquid a caritate, scilicet desiderium
            summi boni, propter quod operantur.</p>
          <p xml:id="ta-l3d26q2-d1e235">Ad quartum dicendum, quod magnanimitas magis accedit ad spem quam aliqua dictarum
            virtutum: quia est secundum extensionem appetitus in aliquod bonum arduum obtinendum; et
            ideo circa spem passionem versatur, et ejus opposita, ut sic sint in irascibili tres
            virtutes quantum ad tria genera passionum. Magnanimitas quidem quantum ad genus spei et
            aliarum passionum circumstantium ipsam, quae habent bonum arduum expectatum pro objecto;
            fortitudo autem circa timorem et audaciam; mansuetudo autem circa iram. Sed tamen
            magnanimitas non est idem quod spes virtus: quia est circa arduum quod consistit in
            rebus humanis, non circa arduum quod est Deus; unde non est virtus theologica, sed
            moralis, participans aliquid a spe.</p>
        </div>
        <div xml:id="ta-l3d26q2-Dd1e240" type="articulus">
          <head xml:id="ta-l3d26q2-Hd1e242">Articulus 3</head>

          <head xml:id="ta-l3d26q2-Hd1e245" type="question-title">Utrum spes sit virtus distincta ab aliis</head>
          <div xml:id="ta-l3d26q2-Dd1e248">
            <head xml:id="ta-l3d26q2-Hd1e250">Quaestiuncula 1</head>
            <p xml:id="ta-l3d26q2-d1e253">Ad tertium sic proceditur. Videtur quod spes non sit virtus distincta ab aliis
              virtutibus theologicis. Virtutes enim distinguuntur per actus et objecta. Sed spes est
              expectatio futurae beatitudinis, quae est etiam objectum omnium virtutum
              theologicarum. Ergo spes non distinguitur ab aliis virtutibus theologicis.</p>
            <p xml:id="ta-l3d26q2-d1e256">Praeterea, virtutes theologicae ordinant nos immediate ad Deum. Sed aliquis
              sufficienter ordinatur per hoc quod cognoscit eum, et amat ipsum: quod facit fides et
              caritas. Ergo spes non distinguitur ab utraque.</p>
            <p xml:id="ta-l3d26q2-d1e259">Praeterea, expectare est actus spei. Sed expectare pertinet ad fidem: quia in symbolo
              dicitur: <quote xml:id="ta-l3d26q2-Qd1e261">expecto resurrectionem mortuorum</quote>. Ergo spes non differt a
              fide.</p>
            <p xml:id="ta-l3d26q2-d1e265">Praeterea, videtur quod nec a caritate. Quia spei est tendere in Deum, quod est
              proprium caritatis. Ergo spes non differt a fide, et caritate.</p>
            <p xml:id="ta-l3d26q2-d1e269">Sed contra, 1 Corinth. 13, spes connumeratur aliis duabus. Ergo differt ab eis.</p>
            <p xml:id="ta-l3d26q2-d1e272">Praeterea, spes in voluntate dicitur ad similitudinem spei quae est in irascibili, ut
              prius dictum est. Sed spes quae est passio irascibilis, differt a cognitione quae est
              fidei, et amore qui est caritatis. Ergo spes quae est in voluntate, differt a fide et
              caritate.</p>
          </div>
          <div xml:id="ta-l3d26q2-Dd1e276">
            <head xml:id="ta-l3d26q2-Hd1e278">Quaestiuncula 2</head>
            <p xml:id="ta-l3d26q2-d1e281">Ulterius. Videtur quod spes non possit esse nisi formata caritate. Spes enim
              praesupponit merita, ut patet ex definitione ipsius. Sed meritum non potest esse in
              habente aliquam virtutem informem. Ergo spes non potest esse informis.</p>
            <p xml:id="ta-l3d26q2-d1e284">Praeterea, ex hoc ipso quod tendit fides in Deum, est fides formata. Sed spes habet
              in Deum tendere. Ergo semper est spes formata.</p>
            <p xml:id="ta-l3d26q2-d1e287">Praeterea, Augustinus dicit, quod omnis affectio ex amore est. Sed spes est affectio
              quaedam. Ergo est ex amore. Sed omne quod est ex amore, est formatum: quia caritatis
              est formare alias virtutes. Ergo spes semper est formata.</p>
            <p xml:id="ta-l3d26q2-d1e290">Sed contra, sicut timor est suppliciorum aeternorum, ita et spes praemiorum. Sed
              timor potest esse formatus et informis. Ergo et spes.</p>
            <p xml:id="ta-l3d26q2-d1e294">Praeterea, quicumque non habet spem, est desperatus. Sed quicumque peccat mortaliter,
              non habet spem formatam. Si ergo omnis spes esset formata, quicumque peccat
              mortaliter, esset desperatus. Sed desperatio est peccatum in spiritum sanctum. Ergo
              quicumque peccaret mortaliter, peccaret in spiritum sanctum, quod est falsum.</p>
          </div>
          <div xml:id="ta-l3d26q2-Dd1e298">
            <head xml:id="ta-l3d26q2-Hd1e300">Quaestiuncula 1</head>
            <p xml:id="ta-l3d26q2-d1e303">Respondeo dicendum ad primam quaestionem, quod, sicut supra, dist. 13, quaest. 1,
              art. 4, quaestiunc. 2, in corp., dictum est, virtutes theologicae sunt ad ordinandum
              nos in finem ultimum. Ad hoc autem quod aliquis incipiat operari propter finem
              aliquem, oportet primo quod cognoscat finem illum, et secundo quod desideret ipsum.
              Sed quia voluntas est possibilium et impossibilium; neque aliquis operatur propter
              aliquid quod est impossibile adipisci, quamvis illud appetat: ideo oportet quod
              voluntas ad hoc quod operari incipiat, tendat in illud sicut in possibile: et haec
              inclinatio voluntatis tendentis in bonum aeternum quasi possibile sibi per gratiam,
              est actus spei. Et ideo spes est aliquid distinctum a fide et caritate: quia fides
              facit cognitionem de fine, inquantum ostendit finem bonum esse, et sic insurgit motus
              caritatis; inquantum vero ostendit finem esse possibilem, sic insurgit motus spei:
              quia fides est fundamentum omnium virtutum, praecedens omnes quantum ad naturalem
              ordinem actuum.</p>
            <p xml:id="ta-l3d26q2-d1e306">Ad primum ergo dicendum, quod idem secundum rem est objectum omnium virtutum
              theologicarum, sed differt secundum rationem: quia inquantum est primum verum, est
              objectum fidei; inquantum est summum bonum, est objectum caritatis; inquantum est
              altissimum arduum, est objectum spei. Et quia beatitudo nominat maxime arduum, cum sit
              status omnium bonorum aggregatione completus, ut dicit Boetius, ideo in definitione
              spei praecipue ponitur beatitudo. Virtus autem et potentia non differunt ex objectis
              secundum differentiam realem objecti, sed secundum diversas rationes objecti: quae
              quidem rationes formaliter complent objectum ipsum.</p>
            <p xml:id="ta-l3d26q2-d1e309">Ad secundum dicendum, quod illa duo non sufficiunt ad hoc quod aliquis incipiat
              operari propter finem, ut dictum est in corp. art.</p>
            <p xml:id="ta-l3d26q2-d1e312">Ad tertium dicendum, quod fides dicitur expectare, inquantum est origo expectationis,
              ostendendo illud quod est expectandum, ex se possibile acquiri.</p>
            <p xml:id="ta-l3d26q2-d1e316">Ad quartum dicendum, quod tendere in appetibile, est tam irascibilis quam
              concupiscibilis, sed differenter; quia tendere in aliquod bonum ut est bonum
              simpliciter, est concupiscibilis; sed tendere in aliquod ut est arduum et difficile,
              est irascibilis: et per hunc modum diversimode etiam tendit in Deum spes et
              caritas.</p>
          </div>
          <div xml:id="ta-l3d26q2-Dd1e321">
            <head xml:id="ta-l3d26q2-Hd1e323">Quaestiuncula 2</head>
            <p xml:id="ta-l3d26q2-d1e326">Ad secundam quaestionem dicendum, quod, sicut supra dictum est, quaest. praec., art.
              8, in corp., desiderium et amor in hoc differunt quod amor quodammodo importat quamdam
              convenientiam et connaturalitatem ad amatum, quod quidem perficitur dum amatum aliquo
              modo habetur; desiderium autem importat motum in ipsum amabile nondum habitum; unde
              motus appetitus incipit in desiderio, et terminatur in amore completo; et ideo
              desiderium est quaedam inchoatio amoris, et quasi quidam amor imperfectus. Sed quia
              primum habere rei est secundum quod est in potentia: quia quod est in facultate
              habentis, quasi jam haberi reputatur: ideo primum quod amorem inducit, est facultas
              habendi id quod desideratur. In hac autem facultate spes consistit; et ideo amor rei
              distantis, quae actu non habetur, praesupponit spem. Sed quia spes non est nisi boni,
              et primus motus appetitus in bonum, est desiderium; ideo spes praesupponit desiderium,
              et est media inter amorem et desiderium. Et hoc rationabiliter accidit: quia enim
              irascibilis est propter concupiscibilem, ideo actus irascibilis a concupiscibili
              incipit, et in concupiscibili terminatur. Amor enim et desiderium in concupiscibili
              sunt; spes autem in irascibili; et similis est eorum ordo secundum quod est in
              voluntate. Unde patet quod actus fidei praecedit desiderium, quia omnis actus
              affectivae praesupponit actum cognitivae; desiderium autem praecedit spem, spes autem
              amorem; et ideo sicut fides potest esse informis, quia actus ejus praecedit actum
              amoris; ita et spes.</p>
            <p xml:id="ta-l3d26q2-d1e329">Ad primum ergo dicendum, quod spes non praesupponit merita in actu, sed in proposito.
              Non enim aliquis sperat propter merita, quasi merita existentia producant actum spei;
              sed quia per merita quae proponit, ad beatitudinem se pervenire sperat.</p>
            <p xml:id="ta-l3d26q2-d1e332">Ad secundum dicendum, quod fides formata tendit in Deum ex amore; sed spes informis
              non est ex amore, sed ex desiderio.</p>
            <p xml:id="ta-l3d26q2-d1e335">Ad tertium dicendum, quod ibi accipitur amor large pro amore imperfecto, quod est
              desiderium, quod est primus motus appetitivae virtutis: desiderium autem non sufficit
              ad formandum actus virtutum.</p>
          </div>
        </div>
        <div xml:id="ta-l3d26q2-Dd1e340" type="articulus">
          <head xml:id="ta-l3d26q2-Hd1e342">Articulus 4</head>

          <head xml:id="ta-l3d26q2-Hd1e345" type="question-title">Utrum spes habeat certitudinem in suo actu</head>

          <p xml:id="ta-l3d26q2-d1e348">Ad quartum sic proceditur. Videtur quod spes non habeat certitudinem in suo actu.
            Certitudo enim ad cognitionem pertinet, quia dubitationi opponitur. Sed spes non
            pertinet ad cognitionem, sed ad affectionem. Ergo ad spem non pertinet certitudo.</p>
          <p xml:id="ta-l3d26q2-d1e351">Praeterea, de eo quod nunquam erit, non potest esse certitudo. Sed aliquis habet spem
            de vita aeterna, quam nunquam habebit. Ergo spes non habet certitudinem.</p>
          <p xml:id="ta-l3d26q2-d1e354">Praeterea, omne quod dependet ex contingenti, non potest habere certitudinem, nisi
            quando jam est. Sed hunc habere vitam aeternam, dependet ex meritis, quae sunt ex libero
            arbitrio, quod est maxime contingens causa. Ergo non potest esse certitudo de hoc quod
            iste habeat vitam aeternam; ergo cum spes sit de hoc, videtur quod spes non habeat
            certitudinem.</p>
          <p xml:id="ta-l3d26q2-d1e358">Praeterea, non potest de eodem esse certitudo, seu securitas, et timor. Sed homo
            quamdiu in hac vita est, habet timorem castum de separatione a Deo. Ergo non potest
            habere certitudinem de habendo vitam aeternam.</p>
          <p xml:id="ta-l3d26q2-d1e361">Praeterea, nullus habebit vitam aeternam, nisi habeat caritatem et gratiam. Sed nullus
            scit se habere gratiam et caritatem, necdum ut finaliter habeat. Ergo non potest esse in
            spe certitudo de vita aeterna.</p>
          <p xml:id="ta-l3d26q2-d1e364">Sed contra, 2 Tim. 1, 12: <quote xml:id="ta-l3d26q2-Qd1e366" source="http://scta.info/resource/IItim1_12@10-25">scio cui credidi, et certus sum quia potens est
              depositum meum servare in illum diem</quote>. Sed hoc ad spem pertinet. Ergo spes
            habet certitudinem.</p>
          <p xml:id="ta-l3d26q2-d1e370">Praeterea, philosophus dicit, quod virtus est certior omni arte. Sed spes est virtus.
            Ergo habet certitudinem.</p>
          <p xml:id="ta-l3d26q2-d1e373">Praeterea, sicut fides innititur primae veritati, ita spes summae largitati: quia ex
            gratia provenit, ut in littera dicitur. Sed summa largitas non potest alicui deficere,
            sicut neque prima veritas aliquem decipere. Ergo sicut fides habet certitudinem, ita et
            spes.</p>
          <p xml:id="ta-l3d26q2-d1e376">Respondeo dicendum, quod quidam dixerunt, quod spes non habet aliam certitudinem nisi a
            fide; sed in hoc differunt quod certitudo fidei est in universali, sicut quod quilibet
            bonus habebit vitam aeternam; certitudo autem spei est in particulari, sicut quod iste,
            si bene facit, habebit vitam aeternam; et ideo certitudo fidei est absoluta et
            universalis, certitudo autem spei particularis est, et conditionata. Sed hoc non potest
            stare: quia universale et particulare non diversificant potentiam neque habitum; unde
            secundum hoc spes a fide non differret secundum habitum, neque in alia potentia esset;
            quod omnino falsum est. Et ideo aliter est dicendum, quod certitudo proprie dicitur
            firmitas adhaesionis virtutis cognitivae in suum cognoscibile. Sed omnis operatio et
            motus cujuscumque tendentis in finem est ex cognitione dirigente, vel conjuncta, sicut
            in agentibus per voluntatem, vel remota, sicut in agentibus per naturam. Quia vero non
            tenderet determinate in finem suum nisi ab aliqua cognitione praecedente in ipsum
            ordinaretur, inde est quod opus naturae est simile operi artis, inquantum per
            determinata media tendit in suum finem. Et hoc habet ex determinatione divinae
            sapientiae instituentis naturam; et ideo nomina quae ad cognitionem pertinent, ad
            naturales operationes transferuntur; sicut dicitur quod natura sagaciter operatur et
            infallibiliter; et sic etiam dicitur certitudo in natura tendente in finem. Et quia
            virtus in modum naturae operatur inclinando in determinatum finem, ideo virtus dicitur
            esse certior arte; sicut et natura inquantum inclinat infallibiliter, quantum ex ea est,
            in finem: et talis est certitudo spei; aliter tamen quam in aliis virtutibus. Quia enim
            spes supponit facultatem in finem perveniendi, quae quidem est ex liberalitate divina
            ordinante nos in finem, et ex meritis, secundum quae omnes virtutes in finem ultimum
            perveniunt; ideo certitudo spei causatur ex liberalitate divina ordinante nos in finem,
            et etiam ex inclinatione omnium aliarum virtutum, et etiam ex inclinatione ipsius
            habitus: et ideo praeter certitudinem quam habet ut quaedam virtus, includit
            certitudinem quae est in omnibus aliis virtutibus, et ulterius certitudinem divinae
            ordinationis.</p>
          <p xml:id="ta-l3d26q2-d1e380">Ad primum ergo dicendum, quod certitudo primo et principaliter est in cognitione: sed
            per similitudinem et participative est in omnibus operibus naturae et virtutis.</p>
          <p xml:id="ta-l3d26q2-d1e383">Ad secundum dicendum, quod certitudo cognitionis est ex seipsa; certitudo autem naturae
            est ex alio ordinante in finem; et ideo certitudo cognitionis nunquam deficit, sed
            certitudo naturae deficit quidem non per se, sed per accidens, quia talis defectus non
            est ex ipso directivo in finem, ex quo habet certitudinem, sed ex aliquo accidente;
            sicut ignis habet certitudinem absolutam calefaciendi, et tamen deficit quandoque ex
            aliquo impedimento. Et similiter est de spe; unde etiam ipsa inclinationis naturae
            certitudo dicitur spes, ut patet Rom. 4, 18: <quote xml:id="ta-l3d26q2-Qd1e385" source="http://scta.info/resource/rom4_18">qui contra spem in spem
              credidit</quote>.</p>
          <p xml:id="ta-l3d26q2-d1e389">Et similiter dicendum ad tertium.</p>
          <p xml:id="ta-l3d26q2-d1e392">Ad quartum dicendum, quod quamdiu in hac vita sumus, potest esse accidentale
            impedimentum ne spes, quae de se certitudinem habet, suum finem consequatur; et ideo
            nunc cum spe adjungitur timor separationis; sed in futuro, quando non poterit esse
            accidentale impedimentum, tunc non erit timor separationis, neque etiam spes; quia quod
            sperabatur, tunc habebitur.</p>
          <p xml:id="ta-l3d26q2-d1e395">Ad quintum dicendum, quod licet nesciam utrum finaliter habiturus sim caritatem, tamen
            scio quod caritas et merita quae in proposito habeo, ad vitam aeternam certitudinaliter
            perducunt. Ex praedictis patet quod certitudo spei et fidei in quatuor differunt. Primo
            in hoc quod certitudo fidei est intellectus, certitudo autem spei est affectus. Secundo,
            quia certitudo fidei non potest deficere; sed certitudo spei per accidens deficit.
            Tertio, quia certitudo fidei est de complexo; certitudo autem spei est de incomplexo,
            quod est appetitus objectum. Quarto, quia certitudini fidei opponitur dubitatio;
            certitudini autem spei opponitur diffidentia vel haesitatio. Ideo sciendum est, quod
            certitudo spei, quantum ad inclinationem habitus, est major in habente spem formatam,
            etiam praescito ad mortem, quam in praedestinato habente spem informem; sed inquantum
            includit certitudinem quae est ex Dei ordinatione, et ex meritis quae sunt in proposito,
            est aequalis in utroque.</p>
        </div>
        <div xml:id="ta-l3d26q2-Dd1e399" type="articulus">
          <head xml:id="ta-l3d26q2-Hd1e401">Articulus 5</head>

          <head xml:id="ta-l3d26q2-Hd1e404" type="question-title">Utrum in Christo fuerit spes</head>
          <div xml:id="ta-l3d26q2-Dd1e407">
            <head xml:id="ta-l3d26q2-Hd1e409">Quaestiuncula 1</head>
            <p xml:id="ta-l3d26q2-d1e412">Ad quintum sic proceditur. Videtur quod in Christo fuerit spes. Ps. 30, 1: <quote xml:id="ta-l3d26q2-Qd1e414" source="http://scta.info/resource/ps30_2@1-4">in
                te domine speravi</quote>; et exponitur in persona Christi. Ergo habuit spem.</p>
            <p xml:id="ta-l3d26q2-d1e418">Praeterea, deerat ei aliquid ad beatitudinem, scilicet gloria corporis. Ergo potuit
              illam sperare, cum spes sit expectatio beatitudinis.</p>
            <p xml:id="ta-l3d26q2-d1e421">Sed contra, spes est de non visis, Rom. 8. Sed Christus videbat bona aeterna, quorum
              est spes. Ergo non habuit spem.</p>
          </div>
          <div xml:id="ta-l3d26q2-Dd1e425">
            <head xml:id="ta-l3d26q2-Hd1e427">Quaestiuncula 2</head>
            <p xml:id="ta-l3d26q2-d1e430">Ulterius. Videtur quod Angeli et animae sanctorum spem habeant. Angelis enim
              accrescit gaudium ex salute illorum quos custodiunt: Luc. 15, 10: <quote xml:id="ta-l3d26q2-Qd1e432" source="http://scta.info/resource/lc15_10@4-13">gaudium est
                Angelis Dei super uno peccatore poenitentiam agente</quote>; et similiter etiam
              sancti gaudent de bonis aliorum, quae quotidie fiunt. Ergo habent aliquid quod
              sperent.</p>
            <p xml:id="ta-l3d26q2-d1e436">Praeterea, animae sanctorum expectant stolam corporis; unde dictum est eis, Apoc. 6,
              11, <quote xml:id="ta-l3d26q2-Qd1e438">ut expectarent adhuc modicum tempus, donec compleantur conservi
                eorum</quote>. Sed expectatio est spei. Ergo ipsi habent spem.</p>
            <p xml:id="ta-l3d26q2-d1e442">Sed contra: <quote xml:id="ta-l3d26q2-Qd1e444" source="http://scta.info/resource/Icor13_10@1-11">cum venerit quod perfectum est, evacuabitur quod ex parte
                est</quote>, 1 Corinth. 13, 10. Sed spes ex parte est, quia est de non habitis. Ergo
              cum sanctis venerit quod perfectum est, videtur quod spem non habeant.</p>
          </div>
          <div xml:id="ta-l3d26q2-Dd1e449">
            <head xml:id="ta-l3d26q2-Hd1e451">Quaestiuncula 3</head>
            <p xml:id="ta-l3d26q2-d1e454">Videtur quod nec patres qui erant in Limbo, spem habuerint. Quia <quote xml:id="ta-l3d26q2-Qd1e456" source="http://scta.info/resource/prov13_12@1-5">spes quae
                differtur, affligit animam</quote>, ut dicitur in Prov. 13, 12. Sed in sanctis
              patribus qui erant in Limbo, non erat aliqua afflictio. Ergo non habebant spem.</p>
            <p xml:id="ta-l3d26q2-d1e460">Praeterea, spes procedit ex meritis. Sed ipsi non erant in statu merendi; similiter
              nec illi qui sunt in Purgatorio. Ergo non habent spem.</p>
            <p xml:id="ta-l3d26q2-d1e463">Sed contra, quicumque cupit aliquid quod nondum habet, expectat illud. Sed patres qui
              erant in Limbo, cupiebant beatitudinem, quam nondum habebant. Ergo expectabant illam;
              ergo habebant spem.</p>
          </div>
          <div xml:id="ta-l3d26q2-Dd1e468">
            <head xml:id="ta-l3d26q2-Hd1e470">Quaestiuncula 4</head>
            <p xml:id="ta-l3d26q2-d1e473">Ulterius. Videtur quod etiam damnati et Daemones habeant spem. Job 40, 28, dicitur de
              ipso: <quote xml:id="ta-l3d26q2-Qd1e475" source="http://scta.info/resource/iob40_28@2-5">spes ejus frustrabitur eum</quote>. Ergo habet spem.</p>
            <p xml:id="ta-l3d26q2-d1e479">Praeterea, sicut fides est informis, ita et spes. Sed habent fidem informem. Ergo et
              spem.</p>
            <p xml:id="ta-l3d26q2-d1e482">Sed contra, spes non est de impossibili. Sed Daemones et damnati, cum sint in malitia
              obstinati, non possunt pervenire ad vitam aeternam. Ergo non possunt habere spem.</p>
          </div>
          <div xml:id="ta-l3d26q2-Dd1e486">
            <head xml:id="ta-l3d26q2-Hd1e488">Quaestiuncula 1</head>
            <p xml:id="ta-l3d26q2-d1e491">Respondeo dicendum ad primam quaestionem, quod Christus non habuit spem: quia spes
              imperfectionem importat, cum fundetur supra agnitionem aenigmaticam; nihil autem
              imperfectionis ex parte perfectionum animae fuit in Christo; et ideo non fuit in ipso
              spes.</p>
            <p xml:id="ta-l3d26q2-d1e494">Ad primum ergo dicendum, quod spes sumitur ibi pro expectatione praemii accidentalis,
              de quo non est proprie spes, quae habet Deum pro objecto; et ideo non sequitur quod
              Christus proprie spem habuerit.</p>
            <p xml:id="ta-l3d26q2-d1e497">Et similiter dicendum ad secundum: quia gloria corporis non est principalis in
              beatitudine.</p>
          </div>
          <div xml:id="ta-l3d26q2-Dd1e501">
            <head xml:id="ta-l3d26q2-Hd1e503">Quaestiuncula 2</head>
            <p xml:id="ta-l3d26q2-d1e506">Ad secundam quaestionem dicendum, quod Angeli et beatorum animae, proprie loquendo,
              spem non habent; et hoc patet ex duobus. Primo, quia cum spes sit virtus theologica,
              habet Deum pro objecto; et quia gaudium eorum, quod de Deo habent, crescere non
              potest, ideo illud quod eis accrescit, non pertinet ad spem. Secundo, quia est de
              arduo et difficili; et quia habenti gloriam essentialem, quae in Dei visione
              consistit, quidquid aliud creatum est, parvum est; et ideo non potest esse spes neque
              de gaudio quod de salute aliorum eis accrescit, neque de gaudio quod accrescit animae
              de gloria corporis; sed potest esse de eis desiderium; et hoc desiderium expectatio
              large dicitur.</p>
            <p xml:id="ta-l3d26q2-d1e509">Et per hoc patet solutio ad objecta.</p>
          </div>
          <div xml:id="ta-l3d26q2-Dd1e513">
            <head xml:id="ta-l3d26q2-Hd1e515">Quaestiuncula 3</head>
            <p xml:id="ta-l3d26q2-d1e518">Ad tertiam quaestionem dicendum, quod illi qui sunt in Purgatorio, et patres qui
              erant in Limbo, habebant spem: quia spes non evacuatur nisi secundum hoc quod aliquis
              habet actu id quod speravit; sicut fides evacuatur per id quod videt illud quod
              credidit. Illi autem qui in Limbo patrum erant, et qui sunt modo in Purgatorio, nondum
              habent beatitudinem, de qua est spes; et ideo spes eorum quam in hac vita habebant,
              non est evacuata.</p>
            <p xml:id="ta-l3d26q2-d1e521">Ad primum ergo dicendum, quod dilatio spei antiquis patribus non faciebat
              afflictionem, quia afflictionis capaces non erant. Vel dicendum, quod quamvis spes
              ratione absentiae speranti afflictionem faciat, tamen ratione certitudinis
              delectationem facit. Et quia certitudo spei in eis deficere non poterat, ideo
              delectatio quae ex certitudine causabatur, absorbebat omnem afflictionem, quae ex
              absentia contingere posset.</p>
            <p xml:id="ta-l3d26q2-d1e524">Ad secundum dicendum, quod quamvis non sint in statu merendi, tamen prius meruerunt,
              et ex illis meritis spes eorum provenit.</p>
          </div>
          <div xml:id="ta-l3d26q2-Dd1e528">
            <head xml:id="ta-l3d26q2-Hd1e530">Quaestiuncula 4</head>
            <p xml:id="ta-l3d26q2-d1e533">Ad quartam quaestionem dicendum, quod spes fundatur super facultatem perveniendi ad
              illud quod speratur, vel veram vel aestimatam. In Daemonibus autem et damnatis non est
              facultas ad beatitudinem perveniendi neque in rei veritate neque in eorum
              aestimatione, quia suae damnationis ignari non sunt; et ideo in eis spes futurae
              beatitudinis esse non potest.</p>
            <p xml:id="ta-l3d26q2-d1e536">Ad primum ergo dicendum, quod spes ibi improprie sumitur pro expectatione dilationis
              judicii: unde etiam Christo dicebant, <ref xml:id="ta-l3d26q2-Rd1e538"><title ana="#mt">Matth.</title> 8, 29:</ref> <quote xml:id="ta-l3d26q2-Qd1e543" source="http://scta.info/resource/mt8_29">venisti ante tempus
                torquere nos</quote>.</p>
            <p xml:id="ta-l3d26q2-d1e547">Ad secundum dicendum, quod fides non est tantum de illis quae pertinent ad se, sicut
              spes; et ideo possunt habere fidem de Deo et de aliis, non autem spem de seipsis. Vel
              dicendum, quod fides informis nullo modo facit tendere in Deum, sicut facit spes etiam
              informis aliquo modo, ut prius dictum est; et ideo non est simile de fide et spe.</p>
          </div>
        </div>
        <div xml:id="ta-l3d26q2-Dd1e552">
          <head xml:id="ta-l3d26q2-Hd1e554">Expositio textus</head>
          <p xml:id="ta-l3d26q2-d1e557"><quote xml:id="ta-l3d26q2-Qd1e558">Qua spiritualia et aeterna bona sperantur</quote>. Contra. Aeternum est unum
            tantum. Ergo non debuit pluraliter dicere aeterna. Praeterea, spes est de futuro. Omne
            autem futurum, est temporale; nullum temporale aeternum. Ergo spes non est de aeternis.
            Praeterea, nullum temporale aeternum. Ergo superfluit quod dixit, spiritualia. Et
            dicendum, quod illud quod per se est aeternum, est unum tantum; sed ejus aeternitas
            participatur quantum ad multa bona in beatis, scilicet quantum ad diversas dotes; et hae
            participationes dicuntur bona aeterna, non quia careant principio, sed quia carent fine.
            Vel referendum est ad pluralitatem attributorum. Ad secundum dicendum, quod illud quod
            in se est aeternum, est futurum speranti; et sic de Deo potest esse spes. Ad tertium
            dicendum, quod spiritualia dicit propter dotes corporis, quae corporalia sunt, et
            quodammodo aeterna, inquantum in perpetuum durabunt. Vel dicendum, quod utrumque posuit,
            ut quasi gradatim ad objectum proprium spei perveniretur: quia est de bono spirituali,
            neque quolibet, sed de aeterno, quod est Deus. <quote xml:id="ta-l3d26q2-Qd1e561">Est enim spes certa expectatio
              futurae beatitudinis</quote>. Haec definitio datur per actum, ut dictum est. Prima
            autem data fuit per genus. <quote xml:id="ta-l3d26q2-Qd1e564">Quam natura praeit caritas</quote>. Verum est secundum
            quod est virtus, quod non habet nisi secundum quod est informata caritate. Vel
              <quote xml:id="ta-l3d26q2-Qd1e567">natura praeit</quote>, sicut perfectum imperfecto prius est natura, tempore
            posterius. <quote xml:id="ta-l3d26q2-Qd1e570">Spes est de invisibilibus</quote>. Contra, aliquis sperat pecuniam
            quam videt. Dicendum, quod spes, proprie loquendo, est de non habitis. In spiritualibus
            autem et aeternis, ea videre, est ipsa habere; non autem in corporalibus; et ideo
            dicitur esse de invisibilibus. Vel dicendum, quod dicitur esse de invisibilibus,
            inquantum est de futuris: quia pecunia etsi videatur in se, non tamen videtur ut
            possessa; et hoc modo spes in ipsam tendit. <quote xml:id="ta-l3d26q2-Qd1e573">Spes autem non nisi bonarum rerum
              est, nec nisi futurarum rerum, et ad eum pertinentium qui earum spem gerere
              perhibetur</quote>. Contra, Luc. 24, 21: <quote xml:id="ta-l3d26q2-Qd1e577" source="http://scta.info/resource/lc24_21@1-8">nos autem sperabamus quod ipse esset
              redempturus Israel</quote>. Ergo spes est etiam de alienis. Praeterea, aliquis
            desperat de aliquo alio, sicut dicit Augustinus, quod de nemine est desperandum, quamdiu
            est in hac vita. Ergo et sperari potest de alienis. Praeterea, sicut homo expectat bonum
            proprium, ita et per invidiam malum alienum. Ergo spes est etiam de malis. Praeterea,
            beatitudo nec in se est futura, sed aeterna; nec respectu praesciti, quia nunquam
            habebit eam. Ergo spes non semper est de futuris. Et dicendum ad primum, quod spes est
            de re aliqua, sicut dicitur: spero beatitudinem; et sic non est nisi de pertinentibus ad
            se. Est etiam de eventu, sicut dicimus: spero quod hoc eveniat; et sic est de illis quae
            ad alios pertinent: tamen de hoc eventu non est spes nisi inquantum aestimatur ut bonum
            speranti. Et per hoc patet solutio ad secundum. Ad tertium dicendum, quod malum alterius
            invidus aestimat bonum suum; unde est de malo alieno sicut de bono suo. Ad quartum
            dicendum, quod quamvis praescitus non sit habiturus vitam aeternam in rei veritate, et
            ita non sit ei futura; est tamen ei futura quantum ad suam aestimationem, alias non
            speraret; et iterum inquantum est in ordine divinae largitatis et possibilitatis istius
            vel ad recipiendum gratiam vel merendum; sicut dicitur illud futurum ad cujus eventum
            sunt causae ordinatae in natura, quamvis nunquam eveniat, secundum quod dicit
            philosophus 2 de generatione, quod futurus quis incedere, non incedet.</p>
        </div>
      </div>
    </body>
  </text>
</TEI>