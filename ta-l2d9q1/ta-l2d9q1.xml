<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber II, Distinctio 9, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber II, Distinctio 9, Quaestio 1</title>
          <date when="2016-03-16">March 16, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-16">March 16, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d9q1">
        <head xml:id="ta-l2d9q1-Hd1e89">Quaestio 1</head>
        <div xml:id="ta-l2d9q1-Dd1e92">
          <head xml:id="ta-l2d9q1-Hd1e94">Prooemium</head>
          <p xml:id="ta-l2d9q1-d1e97">Determinatis his quae pertinent ad statum creationis Angelorum, et ad distinctionem
            eorum per conversionem et aversionem, hic determinat ea quae pertinent ad dignitatem
            bonorum; et dividitur in partes duas: in prima determinat de distinctione ordinum; in
            secunda determinat quosdam actus qui sequuntur ordines distinctos, 10 dist.: <quote xml:id="ta-l2d9q1-Qd1e99">hic
              etiam investigandum est, utrum omnes illi caelestes spiritus ad exteriora nuntianda
              mittantur</quote>. Prima in duas: in prima determinat ordinum Angelorum distinctionem;
            in secunda ostendit quomodo homines assumuntur ad ordines Angelorum, ibi: <quote xml:id="ta-l2d9q1-Qd1e102">est
              notandum quod decimus ordo legitur de hominibus restaurandus</quote>. Prima in tres:
            in prima ostendit ordinum distinctionem; in secunda distinctionis principium quantum ad
            durationem, ibi: <quote xml:id="ta-l2d9q1-Qd1e105">jam nunc inquirere restat, utrum et isti ordines a creationis
              initio ita fuerint distincti</quote>; in tertia distinctionis modum quantum ad
            aequalitatem, ibi: <quote xml:id="ta-l2d9q1-Qd1e108">praeterea considerari oportet utrum omnes Angeli ejusdem
              ordinis aequales sint</quote>. Circa primum tria facit: primo ponit ordinum
            distinctionem; secundo assignat distinctionis rationem, ibi: <quote xml:id="ta-l2d9q1-Qd1e111">hic considerandum
              est quid appelletur ordo</quote>; tertio assignat causam nominationis ipsorum, ibi:
              <quote xml:id="ta-l2d9q1-Qd1e115">haec nomina non propter se, sed propter nos eis data sunt</quote>; et circa hoc
            duo facit: primo determinat veritatem; secundo excludit objectionem, ibi: <quote xml:id="ta-l2d9q1-Qd1e118">sed
              oritur hic quaestio talis. Notandum est etiam, quod decimus ordo legitur de hominibus
              reparandus</quote>. Hic ostendit quomodo homines ad Angelorum ordines assumuntur; et
            circa hoc duo facit: primo ostendit per quem modum assumuntur, utrum ad unum ordinem
            decimum, vel ad omnes novem; secundo ostendit eorum qui assumuntur numerum, ibi:
              <quote xml:id="ta-l2d9q1-Qd1e121">non enim juxta numerum eorum qui ceciderunt, sed eorum qui permanserunt,
              homines ad beatitudinem admittuntur</quote>; ubi duo facit: primo ostendit veritatem;
            secundo excludit contrarietatem, ibi: <quote xml:id="ta-l2d9q1-Qd1e124">a quibusdam tamen putatur quod homines
              reparentur juxta numerum Angelorum qui ceciderunt</quote>. Hic quaeruntur octo: 1 quid
            sit hierarchia; 2 de actibus hierarchiae; 3 de distinctione hierarchiarum et ordinum; 4
            de nominatione ordinum distinctorum; 5 de distinctione vel aequalitate personarum in uno
            ordine existentium; 6 de generatione hierarchiarum; 7 de principio ordinum; 8 de eorum
            restauratione per homines facta.</p>
        </div>
        <div xml:id="ta-l2d9q1-Dd1e129" type="articulus">
          <head xml:id="ta-l2d9q1-Hd1e131">Articulus 1</head>

          <head xml:id="ta-l2d9q1-Hd1e134" type="question-title">Utrum definitio hierarchiae data a Dionysio, sit
            conveniens</head>

          <p xml:id="ta-l2d9q1-d1e137">Ad primum sic proceditur: et ponitur definitio Dionysii in 4 cap. Cael. Hierar.:
              <quote xml:id="ta-l2d9q1-Qd1e139">hierarchia est divinus ordo et scientia et actio, deiforme, quantum possibile
              est, similans, ad inditas ei divinitus illuminationes proportionabiliter in Dei
              similitudinem conscendens</quote>. Videtur autem quod sit incompetens. Quia definitio
            nihil superfluum debet continere. Sed ipse alibi definiens hierarchiam dicit:
              <quote xml:id="ta-l2d9q1-Qd1e142">hierarchia est ad Deum, quantum possibile est, unitas et similitudo</quote>.
            Cum ergo in praeassignata descriptione praeter divinam similitudinem multa ponantur,
            videtur quod sint superflua.</p>
          <p xml:id="ta-l2d9q1-d1e146">Praeterea, pars non debet poni in definitione totius, ad minus sicut genus. Sed ordo
            est pars hierarchiae, cum unaquaeque hierarchia tres ordines contineat. Ergo videtur
            inconvenienter dicere: <quote xml:id="ta-l2d9q1-Qd1e148">hierarchia est ordo</quote>.</p>
          <p xml:id="ta-l2d9q1-d1e152">Praeterea, in Angelis non tantum est ordo secundum scientiam, sed etiam secundum alia
            dona et naturalia et gratuita; quae omnia excellentius sunt in superioribus quam in
            inferioribus. Ergo sicut ponit scientiam, debuit alia dona ponere.</p>
          <p xml:id="ta-l2d9q1-d1e156">Praeterea, actio pertinet ad ministrantes. Sed hierarchia est communis ministrantibus
            et assistentibus. Ergo videtur quod describat commune per proprium; quod est contra
            artem definitionum.</p>
          <p xml:id="ta-l2d9q1-d1e159">Praeterea, idem non potest poni in diversis generibus non subalternatim positis. Ergo
            videtur, cum scientia et actio et ordo non subalternentur invicem, quod inconvenienter
            assignantur hierarchiae tamquam genera in praedicta descriptione.</p>
          <p xml:id="ta-l2d9q1-d1e162">Praeterea, in divinis personis non est ordo scientiae et actionis, cum sit una scientia
            et actio trium. Hoc autem pertinet ad rationem hierarchiae, quod sit ordo scientiae et
            actionis. Ergo videtur quod non similet deiforme.</p>
          <p xml:id="ta-l2d9q1-d1e165">Praeterea, idem est deiformitas et similitudo divina. Ergo videtur esse verborum
            inculcatio, cum dicit: <quote xml:id="ta-l2d9q1-Qd1e167">in divinam similitudinem ascendens</quote>, postquam
            dixerat: <quote xml:id="ta-l2d9q1-Qd1e170">deiforme similans</quote>.</p>
          <p xml:id="ta-l2d9q1-d1e174">Respondeo dicendum, quod hierarchia dicitur quasi sacer principatus a hieron, quod est
            sacrum, et archon, quod est princeps. In omni autem principatu requiritur gradus
            potestatis et finis; unde in sacro principatu oportet hujusmodi sacra et divina esse: et
            ideo, sicut in principatu saeculari finis est ut subjecta multitudo pacifice disponatur
            ad bonum intentum a principe, sicut patet in exercitu, qui, secundum philosophum,
            ordinatur ad bonum ducis sicut ad finem ultimum; ita oportet quod in sacro principatu
            finis sit assimilatio ad Deum. Hunc autem finem non est possibile Angelos consequi nisi
            per ordinatam actionem, ad quam exigitur ordinata potestas et scientia dirigens: et ideo
            in definitione hierarchiae ponitur ordo, in quo exprimitur gradus potestatis, et
            scientia sicut dirigens, et actio sicut ad finem inducens, et Dei similitudo sicut finis
            intentus.</p>
          <p xml:id="ta-l2d9q1-d1e177">Ad primum ergo dicendum, quod finis est causa causarum: et ideo definitio quae sumitur
            ex fine, formalior est inter omnes definitiones, et medium demonstrans eas; et ideo illa
            descriptio hierarchiae: <quote xml:id="ta-l2d9q1-Qd1e179">est ad Deum unitas et similitudo</quote>, est sicut
            definitio quae est medium demonstrationis. Haec autem, <quote xml:id="ta-l2d9q1-Qd1e182">hierarchia est ordo,
              scientia, et actio</quote>, si nihil addatur, est quasi demonstrationis conclusio,
            quia includit essentialia principia hierarchiae; unde Dionysius eam ex praedicta
            concludit. Sed illa quae posita est, perfecta est, quia comprehendit utrumque; unde est
            quasi demonstratio positione differens.</p>
          <p xml:id="ta-l2d9q1-d1e187">Ad secundum dicendum, quod ordo potest sumi dupliciter: vel secundum quod nominat unum
            gradum tantum, sicut qui sunt unius gradus, dicuntur unius ordinis; et sic ordo est pars
            hierarchiae: vel secundum quod nominat relationem quae est inter diversos gradus, ut
            ordo dicatur ipsa ordinatio; et sic sumitur quasi abstracte, et sic ponitur in
            definitione hierarchiae; primo autem modo sumitur concretive, ut dicatur ordo unus
            gradus ordinatus.</p>
          <p xml:id="ta-l2d9q1-d1e190">Ad tertium dicendum, quod sicut anima in corpore quemdam effectum inducit immediate in
            omnibus membris, ut esse, inquantum est forma corporis, alium autem inducit in uno
            membro mediante alio, ut motum: ita etiam Deus in omnibus ordinibus caelestis
            hierarchiae immediate inducit vitam naturae, gratiae et gloriae; sed ad executionem
            officiorum divinorum movet eos ordinate, per primos medios, et per medios ultimos: et
            ideo non ponitur natura vel gratia vel gloria in definitione hierarchiae, sed scientia,
            velut dirigens actionem in divinis officiis.</p>
          <p xml:id="ta-l2d9q1-d1e193">Ad quartum dicendum, quod actio circa nos exercita, est propria ministrantium, quae non
            ponitur in definitione hierarchiae; sed actio cognitionis, prout significat
            transfusionem percepti luminis a Deo ex uno in alium, communis est omnibus.</p>
          <p xml:id="ta-l2d9q1-d1e196">Ad quintum dicendum, quod Dionysius non intendit ordinare definitionem, sed principia
            essentialia hierarchiae tangere: quorum aliquod est sicut materiale, per modum generis
            se habens, scilicet ordo; alia vero sunt sicut formalia complentia rationem hierarchiae
            per modum differentiae; quorum primum est ipsa receptio divini luminis, quae in scientia
            importatur, quia scientia illa est secundum receptionem divini luminis; et secundum est
            ejus transfusio in alterum, quam designat actio; et tertium est consecutio finis in Dei
            similitudinem; et sic patet quod semper sequens est formale respectu praecedentis. Unde
            si debet ordinate tradi definitio, potest sic dici, quod hierarchia est divinus ordo
            secundum scientiam et actionem et cetera.</p>
          <p xml:id="ta-l2d9q1-d1e199">Ad sextum dicendum, quod secundum quosdam in divinis personis est quaedam hierarchia,
            quam dicunt supercaelestem, quae attenditur secundum ordinem naturae in personis
            divinis, quam assimilat hierarchia caelestis Angelorum et subcaelestis hominum. Sed hoc
            non est conveniens, nec secundum intentionem Dionysii: quia in divinis personis
            principatum ponere unius ad alterum, est haereticum; aut quod pater purget filium, vel
            illuminet vel perficiat, vel quod id quod patris est, recipiatur in filio inferiori
            modo: quae tamen requiruntur ad rationem hierarchiae, secundum intentionem Dionysii et
            secundum vocabuli significationem. Et ideo dicendum est aliter; scilicet quod, similat
            deiforme, inquantum per lumen perceptum divinae claritati assimilatur, non quidem per
            aequiparantiam, sed secundum suam proportionem: propter quod dicit: <quote xml:id="ta-l2d9q1-Qd1e201">quantum
              possibile est</quote>. Omnis etiam perfectio creaturae est similitudo divinae
            bonitatis, licet quaedam sit expressior alia.</p>
          <p xml:id="ta-l2d9q1-d1e205">Ad septimum dicendum, quod alicui agenti vel imprimenti, potest aliquod recipiens
            assimilari dupliciter: vel secundum formam tantum; vel secundum formam et actionem;
            sicut aliquid illuminatur a sole, ut etiam alia illuminet ad similitudinem solis, sicut
            luna; et haec est assimilatio secundum convenientiam in forma et actione. Aliqua autem
            illuminantur ut in seipsis luceant, sed lumen in alterum non transfundant, ut terrestria
            colorata, quia color est aliquid lucis. Sic etiam assimilantur Angeli Deo in receptione
            divini luminis, et haec assimilatio ostenditur in hoc quod dicit: <quote xml:id="ta-l2d9q1-Qd1e207">deiforme,
              inquantum possibile est, similans</quote>, et etiam in transfusione ejusdem in alios;
            et hoc ostenditur cum dicitur: <quote xml:id="ta-l2d9q1-Qd1e210">ad inditas illuminationes</quote>, idest secundum
            virtutem et regulam datarum illuminationum <quote xml:id="ta-l2d9q1-Qd1e213">ascendens in Dei
            similitudinem</quote>, operando in alios secundum suam proportionem; et ideo nominat
            ascensum, quia in hoc est perfectio similitudinis, et omnium divinius est Dei
            cooperatores fieri, sicut ibidem dicit Dionysius: propter quod etiam philosophi
            posuerunt finem intelligentiarum moventium orbes (quem intendunt) assimilationem divinam
            in causando. Et sic patet quod prima similitudo respondet scientiae, sed secunda
            actioni.</p>
        </div>
        <div xml:id="ta-l2d9q1-Dd1e218" type="articulus">
          <head xml:id="ta-l2d9q1-Hd1e220">Articulus 2</head>

          <head xml:id="ta-l2d9q1-Hd1e223" type="question-title">Utrum unus Angelus purget alium</head>

          <p xml:id="ta-l2d9q1-d1e226">Ad secundum sic proceditur. Videtur quod unus Angelus alium non purget. Purgatio enim
            non est nisi per gratiam. Sed solius Dei est dare gratiam. Ergo ipse solus purgat.</p>
          <p xml:id="ta-l2d9q1-d1e229">Praeterea, purgatio non est nisi ab immunditia. Sed in Angelis bonis post casum
            malorum, nulla remansit immunditia. Ergo non est ibi purgatio.</p>
          <p xml:id="ta-l2d9q1-d1e232">Item, videtur quod nec illuminatio unius per alterum fiat. Quia informare mentem est
            solius Dei, ut ait Augustinus. Sed illuminari non potest Angelus, nisi mens sua
            informetur. Ergo videtur quod unus Angelus alium non illuminet.</p>
          <p xml:id="ta-l2d9q1-d1e236">Praeterea, sicut habetur Matth. 23, 10, <quote xml:id="ta-l2d9q1-Qd1e238" source="http://scta.info/resource/mt23_10">magister vester unus est
              Christus</quote>; ubi dicit Augustinus, quod ipse solus est qui interius docet. Sed
            illuminatio est per modum cujusdam doctrinae. Ergo videtur quod solus Deus mentem Angeli
            illuminet.</p>
          <p xml:id="ta-l2d9q1-d1e242">Praeterea, omnes Angeli beatitudinem suam habent ex hoc quod immediate vident Deum. Sed
            Deus est sufficiens medium ad omnium cognitionem. Ergo videtur quod unus alium non
            illuminet.</p>
          <p xml:id="ta-l2d9q1-d1e245">Praeterea, si unus illuminat alium, aut hoc facit creando novum lumen in mente ejus,
            aut transmutando lumen a Deo receptum. Sed primum est haereticum, cum Angeli non sint
            creatores. Secundum autem videtur impossibile, nisi ponatur aliquod medium deferens,
            sicut in illuminatione corporali: quod ibi non est etiam facile fingere. Ergo videtur
            quod unus alium non illuminet.</p>
          <p xml:id="ta-l2d9q1-d1e248">Item, videtur quod nec perficiat. Quia, ut supra, in 4 dist., dictum est, perfectio
            quae possibilis est in Angelo, est vel naturae conditae, vel glorificatae. Sed neutra
            potest esse in Angelo ab Angelo. Ergo videtur quod unus alium non perficiat.</p>
          <p xml:id="ta-l2d9q1-d1e251">Praeterea, nulla perfectio potest esse in Angelo nisi secundum receptionem divini
            luminis. Sed haec receptio est per illuminationem. Ergo perfectio ab illuminatione non
            differt.</p>
          <p xml:id="ta-l2d9q1-d1e254">Respondeo dicendum, quod actio non potest esse nisi secundum exigentiam rei cujus est
            actio. Cum autem hierarchia perficiatur in scientia, ut ex definitione patet, oportet ut
            actio hierarchica in transfusione scientiae consistat: unde dicit Dionysius, quod
            purgatio, illuminatio et perfectio, est divinae scientiae assumptio. Ad scientiam autem
            concurrunt duo in sui acquisitione; scilicet expulsio contrarii vel privationis, et
            consummatio ejus; sicut est etiam in acquisitione cujuslibet formae. Sed consummatio
            scientiae in duobus consistit, sicut et visio corporalis ad quam requiritur lumen sub
            quo videatur visibile, et consequitur cognitio ipsius visibilis: similiter etiam per
            lumen intellectuale habetur cognitio intellectiva. Ergo quantum ad remotionem
            privationis est purgatio, quantum ad influentiam luminis est illuminatio; sed quantum ad
            cognitionem consequentem, in quam dirigit lumen sicut in ultimum terminum, est
            perfectio; et propter hoc perfectiones a Dionysio dicuntur, secundum traditionem
            sacrarum doctrinarum.</p>
          <p xml:id="ta-l2d9q1-d1e258">Ad primum ergo dicendum, quod purgatio a culpa est per gratiam; sed a nescientia est
            per lumen doctrinae: et hoc etiam ab alio esse potest quam a Deo.</p>
          <p xml:id="ta-l2d9q1-d1e261">Ad secundum dicendum, quod purgatio quae est in Angelis, non est ab immunditia, sed a
            dissimilitudinis confusione, ut dicitur in 3 Caelest. Hierar.: vel a nescientia, ut
            dicitur in 6 cap. Caelest. Hier., et haec duo in idem redeunt; confusio enim intellectus
            est ex hoc quod est in potentia respectu plurium; et in hoc dissimilis est a primo
            intellectu, scilicet divino, cui nulla possibilitas admiscetur. Per lumen ergo receptum
            a Deo mediante superiori Angelo, liberatur intellectus angelicus ab hac dissimilitudinis
            confusione, inquantum terminatur ad unum; cui fortius inhaeret, quanto magis medium
            cognitionis efficax est: sicut patet in eo qui nescit quam partem contradictionis
            eligat; sed intento medio probabili, magis ad unam flectitur; sed addito medio
            demonstrativo, firmatur in illo.</p>
          <p xml:id="ta-l2d9q1-d1e264">Ad illud quod postea de illuminatione quaeritur, dicendum, quod circa hoc contrarie
            quidam opinati sunt. Quidam enim dixerunt, Angelos inferiores nunquam essentiam Dei
            videre; sed per illuminationem superiorum, qui eum immediate vident, Dei notitiam
            capere: cui obviat quod dicitur Matth. 18, 10: <quote xml:id="ta-l2d9q1-Qd1e266" source="http://scta.info/resource/mt18_10">Angeli eorum semper vident faciem
              patris mei</quote>; ubi loquitur de Angelis inferioris ordinis, hominibus ad custodiam
            deputatis. Alii vero e contrario dicunt, Angelos omnes immediate a Deo illuminationem
            recipere, negantes inferiores a superioribus illuminari, et negantes totum hoc quod
            Dionysius de Angelis tradit auctoritatibus sacrae Scripturae probatum, et consonum
            philosophorum doctrinae. Unde mediam viam eligentes, dicimus, omnes quidem Angelos
            essentiam divinam immediate videre, ex quo beati sunt; sed non est necessarium quod qui
            videt causam, videat omnes ejus effectus, nisi ipsam secundum totam potentiam
            comprehendat; sicut Deus seipsum comprehendens, omnia cognoscit; aliorum autem qui ipsum
            videndo non comprehendunt, unusquisque tanto plura in eo cognoscit, quanto ipsum plenius
            capit fruitione gloriae; sicut etiam ex principiis speculativis qui melioris intellectus
            est, plures conclusiones elicere potest. Unde in his divinis effectibus pertinentibus ad
            statum naturae vel gratiae, quae per Angelorum officia dispensantur, superiores
            inferiores illuminant et instruunt, ut expresse habetur in 7 Caelest. Hier., et in
            principio 4 de divinis nominibus. Quod ergo tertio objicitur, quod mentem solus Deus
            formare potest, dicendum, quod verum est justificando per gratiam; sed de hac formatione
            nihil ad praesens.</p>
          <p xml:id="ta-l2d9q1-d1e270">Ad quartum dicendum, quod sicut in actionibus naturalibus inferius agens non habet
            efficaciam in productione effectus nisi per virtutem agentis primi, quae vehementius
            imprimit in effectum; ita etiam in intellectualibus inferior illuminans nihil potest
            efficere nisi per virtutem primi illuminantis: et propter hoc ipse Deus est qui omnes
            docet; nec tamen excluditur ab aliis illuminatio, sicut nec ab agentibus naturalibus
            naturalis actio. Vel dicendum quod docere proprie dicitur qui in cognitionem rei ducit.
            Sicut autem in cognitionem coloris sensibilem pervenit homo ex duobus, scilicet ex
            visibili objecto, et ex lumine sub quo videtur (unde et uterque dicitur demonstrare rem,
            scilicet qui lumen praeparat, et qui objectum repraesentat) ita etiam ad cognitionem
            intellectualem duo exiguntur; scilicet ipsum intelligibile, et lumen per quod videtur;
            et ideo dupliciter dicitur aliquis docere; vel sicut proponens intelligibile, vel sicut
            praebens lumen ad intelligendum. Hoc autem lumen est duplex. Unum intrinsecum vel
            connaturale intellectui, cui similatur lumen quod est de compositione oculi; et per
            collationem hujus luminis solus Deus docere dicitur. Secundum lumen est superveniens ad
            confortationem connaturalis luminis, cui similatur in visu corporali lumen solis vel
            candelae; et sic potest Angelus alium Angelum vel etiam hominem illuminare ad aliquid
            cognoscendum. Non autem homo sic docere potest, cum in eo lumen intellectuale
            debilissime recipiatur. Quidam tamen dicunt, quod nullo modo Angelus docet sicut lumen
            praebens: quod expresse dictis Dionysii, contrariari videtur. Similiter etiam
            intelligibile duplex est. Unum ad quod intelligendum sufficit intellectus alicujus
            hominis, dummodo sibi considerandum proponatur; unde et ipse proponens docere dicitur
            quasi in cognitionem ducens, sicut in visu corporali monstrat rem qui eam coram oculis
            ponit. Aliud est ad cujus cognitionem non sufficit intellectus discipuli, nisi in hoc
            manuducatur per aliquid sibi notum: unde et qui hoc magis notum sibi proponit, docere
            eum dicitur. Hujus simile est in visu corporali in hoc quod aliquis alicui rem a longe
            apparentem digito monstrat; et his duobus modis homo docere dicitur; et haec doctrina
            est non per modum illuminationis, sed per modum locutionis.</p>
          <p xml:id="ta-l2d9q1-d1e273">Ad quintum dicendum, quod quamvis Deum omnes videant, non tamen ipsum comprehendunt; et
            ideo non oportet quod omnia omnes in ipso cognoscant: et propter hoc non removetur quin
            unus Angelus, qui aliquid in verbo Dei cognoscit, possit quantum ad hoc alium illuminare
            Angelum qui hoc in verbo Dei non cognoscit.</p>
          <p xml:id="ta-l2d9q1-d1e276">Ad sextum dicendum, quod sicut in corporalibus illud quod est in actu, agit per hoc
            quod educit potentiam patientis in actum; ita etiam cum intellectus inferioris Angeli
            sit in potentia respectu quorumdam, poterit per superiorem Angelum, qui est in
            perfectiori actu, reduci in actum similem, non per creationem alicujus novi luminis, nec
            per hoc quod idem numero lumen quod est in superiori, recipitur ab inferiori. Nec
            oportet esse aliquod medium deferens virtutem agentis: quia in eis falso imaginatur quis
            distantiam situalem, sed quod est in corporibus situs, hoc est in spiritualibus ordo,
            secundum Augustinum.</p>
          <p xml:id="ta-l2d9q1-d1e280">Ad septimum dicendum, quod perfectio hic dicitur illud ad quod terminatur motus
            illuminationis; non autem perfectio gloriae vel naturae.</p>
          <p xml:id="ta-l2d9q1-d1e283">Ad octavum dicendum, quod istae tres actiones quandoque conjunguntur, et ideo non
            differunt nisi secundum rationem: quia omnis perfectio in hoc quod perficit, illuminat
            et purgat, et omnis illuminans purgat; sed non convertitur, ut patet praecipue in nostra
            hierarchia secundum Dionysium: non enim quamlibet purgationem sequitur luminis receptio,
            sed perfectam: et similiter non quamlibet illuminationem sequitur perfectio cognitionis,
            sed consummatam.</p>
        </div>
        <div xml:id="ta-l2d9q1-Dd1e287" type="articulus">
          <head xml:id="ta-l2d9q1-Hd1e289">Articulus 3</head>

          <head xml:id="ta-l2d9q1-Hd1e292" type="question-title">Utrum hierarchia angelica dividatur convenienter in tres
            hierarchias et novem ordines</head>

          <p xml:id="ta-l2d9q1-d1e295">Ad tertium sic proceditur. Videtur quod inconvenienter dividatur angelica hierarchia in
            tres hierarchias, et in novem ordines. Aut enim illa divisio est per divisionem totius
            integralis in partes, vel generis in species. Primo modo non dividitur, quia definitio
            communis non conveniret partibus, sicut definitio domus non convenit parieti: nec item
            per modum generis, quia non omnes ordines aequaliter se habent ad participandum rationem
            hierarchiae. Ergo videtur quod nullo modo possit esse competens divisio.</p>
          <p xml:id="ta-l2d9q1-d1e298">Praeterea, quanto aliquid est propinquius uni primo, tanto est minoris
            multiplicationis. Sed hierarchia angelica media est inter nos et Deum, ut in 4 cap.
            Caelest. Hier. dicitur. Ergo cum hominum sit tantum una hierarchia, videtur quod
            Angelorum non sint tres hierarchiae.</p>
          <p xml:id="ta-l2d9q1-d1e301">Praeterea, superius et inferius in Angelis non est secundum diversam proportionem et
            receptionem divinorum. Sed ordines se habent sicut superius et inferius. Ergo videtur
            quod sit in eis diversa proportio ad receptionem divinorum. Sed similiter hierarchiae se
            habent secundum superius et inferius. Ergo videtur quod eadem sit ratio distinguendi
            ordines et hierarchias.</p>
          <p xml:id="ta-l2d9q1-d1e305">Praeterea, ratio hierarchiae consistit in ordine potestatis. Sed potestates
            determinantur per actus. Cum ergo ratio hierarchica sit triplex, ut dictum est, videtur
            quod sint tantum tres ordines caelestis hierarchiae.</p>
          <p xml:id="ta-l2d9q1-d1e308">Praeterea, ecclesiastica hierarchia exemplata est a caelesti, secundum Dionysium. Sed
            in ecclesiastica hierarchia, secundum eumdem, sunt tantum tres ordines. Ergo videtur
            quod similiter in caelesti.</p>
          <p xml:id="ta-l2d9q1-d1e311">Praeterea, unitas ordinis est, ut in littera dicitur, ex hoc quod multi spiritus
            conveniunt in uno munere gratiae. Sed dona spiritus sancti sunt septem, ut habetur Isa.
            11. Ergo videtur quod sunt tantum septem ordines Angelorum.</p>
          <p xml:id="ta-l2d9q1-d1e314">Praeterea, videtur esse diversitas in distinctione hierarchiarum secundum Gregorium et
            Dionysium: quia Dionysius ponit virtutes medium ordinem secundae hierarchiae, et
            principatus primum tertiae hierarchiae, Gregorius autem e converso: et quaeritur ratio
            hujus.</p>
          <p xml:id="ta-l2d9q1-d1e317">Respondeo dicendum, quod in Angelis invenitur triplex distinctio: una est hierarchiarum
            ad invicem; secunda est ordinum in eadem hierarchia; tertia est personarum ejusdem
            ordinis: et quaelibet illarum sumitur secundum diversam proportionem ad receptionem
            divini luminis. Diversitas enim hierarchiarum est secundum diversum modum recipiendi
            divinas illuminationes; diversitas vero ordinum est secundum diversos actus quos divinum
            lumen perficit secundum perfectius et minus perfectum; diversitas vero personarum unius
            ordinis est secundum diversam virtutem in executione actus minus vel magis efficaci:
            verbi gratia: nostra hierarchia distinguitur ab angelica in hoc quod nostra perficitur
            divino lumine velato per similitudines sensibiles tam in sacramentis quam in metaphoris
            Scripturarum; sed angelica perficitur lumine simplici et absoluto: et cum dictus modus
            sit communis omnibus qui sunt in nostra hierarchia, tamen eorum sunt diversi actus,
            secundum quos diversi ordines distinguuntur. Alius enim est actus sacerdotum et
            diaconorum; et in exercitio cujuslibet horum actuum quidam sunt aliis magis idonei.
            Angeli autem omnes, quamvis in hoc modo conveniant quod sine inquisitionis discursu et
            sine velamine figurarum, divinum lumen recipiunt; tamen differunt in hoc quod quidam
            eorum recipiunt in majori universalitate quam alii; unde superiores dicuntur habere
            scientiam magis universalem, ut dictum est. Hoc autem non potest nisi tripliciter
            variari. Aut enim cognitionem divinorum effectuum recipiunt in ipsa causa prima
            universali; et hic modus est proprius primae hierarchiae, quae est proportionata ad
            recipiendum illuminationes in ipso fulgore divini luminis; et propter hoc dicuntur circa
            Deum esse, ut omnes ordines ejus denominentur ab operatione circa Deum. Aut cognoscunt
            res in universalibus rerum rationibus; et hic est modus secundae hierarchiae: et ideo
            Angelorum hujus hierarchiae est accipere perfectionem cognitionis per illuminationem
            primae hierarchiae, in qua sunt formae maxime universales; et propter hoc ordines hujus
            hierarchiae non denominantur ab operibus circa Deum, sed nominibus pertinentibus ad
            potestatem operandi in res, inquantum formae per quas cognoscunt, sunt operativae ad
            minus respectu effectuum, in quibus Deo ministrant: et quia istae formae sunt
            universales, nominantur a potestate non limitata vel determinata ad aliquem vel ad
            aliquos. Aut cognoscunt res in propriis rationibus: et hic est modus ultimae
            hierarchiae, in qua sunt formae particulares et proportionatae ut ab eis recipiantur in
            intellectus nostros: propter quod dicuntur Angeli hierarchiae tertiae accipere divinum
            lumen, secundum convenientiam hierarchiae nostrae; et inde est quod ordines tertiae
            hierarchiae denominantur ab actibus limitatis circa unum hominem, vel unam provinciam.
            Hujus autem simile potest videri in terrenis principatibus: quia ministrorum qui sunt
            sub uno rege, quidam operantur immediate circa personam regis, quasi cubicularii et
            consiliarii et assessores; et hoc competit primae hierarchiae respectu Dei. Quidam vero
            habent officia ad regimen regni in communi, non deputati huic vel illi provinciae, ut
            domini regalis curiae, et principes militiae, et judices curiae, et hujusmodi: et his
            similes sunt Angeli secundae hierarchiae. Quidam vero praeponuntur ad regimen alicujus
            partis regni, ut praepositi et balivi, et hujusmodi officiales minores: et his similes
            sunt ordines tertiae hierarchiae. Et sic patet definitio trium hierarchiarum. Ordinum
            autem primae hierarchiae sic potest accipi numerus et distinctio, secundum tres actus
            fruitionis quibus anima Deo fruitur: quorum unus est comprehendere vel tenere, quo
            perficitur memoria; et secundum hoc accipitur ordo thronorum, quia in eis sedet Deus et
            quiescit, dum eos in se quiescere facit. Alius actus est videre, quo perficitur
            intellectiva; et secundum hoc accipitur ordo Cherubim, qui interpretatur plenitudo
            scientiae. Alius actus est amare, quo perficitur voluntas, et secundum hoc accipitur
            ordo Seraphim, qui interpretatur ardens vel incendens: et quia in hoc actu est
            completissima unio ad Deum, ex eo quod amor facit interiora amati penetrari; ideo ordo
            Seraphim est primus: secundus Cherubim, propter unitatem assimilationis, in qua
            completur scientia in actu; tertius est thronorum, quia in sessione importatur unio
            secundum contactum solum. Ordinum vero secundae hierarchiae sic potest accipi divisio et
            numerus: quia regimen alicujus communitatis est secundum hoc quod ordinate et pacifice
            bonum commune dispensatur. Hic autem ordo pacis disponitur tribus: scilicet aliquo
            sententiante quid unicuique debeatur; et ad hoc est ordo potestatum, unde dicuntur
            arcere aereas potestates; et hic non est ultimus finis, sed quietem et utilitatem
            bonorum dispensare, sicut potestas saecularis suspendit latronem ad pacem civitatis. Sed
            sententia debet esse efficax et recta: sed ad hoc ut sit efficax, indiget aliquo
            adjuvante et propugnante, ut nihil sit impossibile exequi quod per sententiam
            determinatur; et ad hoc est ordo virtutum, quae attingunt ultimum in operandis omnibus
            difficilibus pertinentibus ad ministeria divina; et ideo attribuitur eis miracula
            facere: quia obviare legibus naturae, est arduissimum. Ad hoc autem quod sit recta,
            indiget aliquo dirigente et imperante; et ad hoc ordo dominationum est, ad quem pertinet
            dirigere in omnibus ministeriis divinis, sicut architector in mechanicis, qui etiam est
            praeceptivus; et ideo hic ordo est primus secundae hierarchiae, quia ab ipso dirigitur
            et imperatur quidquid in ministeriis divinis per Angelos agitur; et secundus est ordo
            virtutum, a quibus actus potestatum efficaciam habet, sicut et leges saeculares oportet
            esse armatas, ut habeant vim coactivam. Ordinum autem tertiae hierarchiae sic numerus et
            ordo accipitur: quia cum habeant potestatem limitatam, oportet quod actus eorum vel
            limitentur ad unam provinciam, vel ad unum hominem. Si ad unam provinciam, sic est ordo
            principatuum, ut princeps Persarum, qui praeerat Persis, de quo habetur Daniel. 10. Si
            autem limitatur ad unum hominem, aut est de his quae pertinent ad ipsum tantum; et sic
            est ordo Angelorum, unde dicuntur minima nuntiare, quorum est etiam singulos custodire:
            aut de his quae pertinent ad bonum multorum, quae explentur per actum unius singularis
            personae; et ad hoc est ordo Archangelorum, sicut Gabriel qui nuntiavit nativitatem
            Christi, et Joannis Baptistae; et ideo nomen eorum compositum est ex duobus ordinibus
            extremis: dicuntur enim Archangeli, quasi principes Angeli: et propter hoc etiam
            dicuntur majora nuntiare, quia bonum gentis est divinius quam bonum unius hominis,
            secundum philosophum. Numerus autem eorum qui sunt in unoquoque ordine, ignotus est
            nobis.</p>
          <p xml:id="ta-l2d9q1-d1e320">Ad primum ergo dicendum, quod divisio hierarchiae in ordines est totius potestativi in
            partes potentiales, sicut anima dividitur in suas potentias: et hoc totum est quasi
            medium inter totum universale et integrale. Universale enim est secundum essentiam et
            completam virtutem in qualibet sua parte, unde de omnibus aequaliter praedicatur; sed
            integrale nec est secundum essentiam nec secundum virtutem totam in unaquaque suarum
            partium, et ideo nullo modo de parte praedicatur; sed totum potentiale adest quidem
            secundum essentiam cuilibet parti, sed secundum completam virtutem est in parte suprema,
            quia semper superior potentia habet in se completius ea quae sunt inferioris: et ista
            est comparatio hierarchiae ad ordines.</p>
          <p xml:id="ta-l2d9q1-d1e324">Ad secundum dicendum, quod omnes homines sunt unius speciei; et ideo in omnibus est
            unus modus communis recipiendi divinas illuminationes, et propter hoc omnium est
            hierarchia una. Sed Angeli sunt diversarum specierum; et propter hoc in diversis
            hierarchiis ordinantur secundum diversum modum receptionis, ut dictum est. Sed verum est
            quod quaelibet natura in Angelis est magis una et simplex quam natura humana, quae est
            ultima natura intellectualis.</p>
          <p xml:id="ta-l2d9q1-d1e327">Et per hoc patet responsio ad tertium: quia sicut humanae hierarchiae sunt tres
            ordines, secundum Dionysium, ita et cujuslibet caelestis; unde secundum tres hierarchias
            sunt novem ordines, ut sic in omnibus Trinitatis similitudo reluceat, secundum
            principium, medium et finem.</p>
          <p xml:id="ta-l2d9q1-d1e330">Ad quartum dicendum, quod in nostra hierarchia distinguuntur ordines secundum tres
            actiones hierarchicas: quia ministrorum est purgare, sacerdotum illuminare simul et
            purgare; sed episcoporum perficere. Talis autem distinctio non potest esse in caelesti
            hierarchia: quia minimus ordo Angelorum est superior supremo ordine nostrae hierarchiae:
            unde potest et perficere et illuminare et purgare.</p>
          <p xml:id="ta-l2d9q1-d1e333">Ad quintum dicendum, quod diversitas proportionum potest sumi multipliciter; aut
            secundum diversum genus proportionis, sicut duplum et sesquialterum; quorum primum est
            multiplex, secundum superparticulare: alia est enim genere proportio quatuor ad duo,
            quoniam dupla; et trium ad duo, quoniam sesquialtera: aut secundum diversas species
            ejusdem generis, sicut duplum et triplum; quorum est unum genus proportionis, scilicet
            multiplex: aut secundum diversos numeros in eadem specie proportionis, ut quatuor ad
            duo, et sex ad tria: et prima diversitas competit distinctioni hierarchiarum, secunda
            distinctioni ordinum, tertia distinctioni personarum unius ordinis.</p>
          <p xml:id="ta-l2d9q1-d1e336">Ad sextum dicendum, quod dona secundum quae distinguuntur ordines, sunt dona
            perficientia in actibus hierarchicis, et haec variantur, ut dictum est: dona autem et
            virtutes perficiunt ad actus personales; et ideo secundum ea ordines non
            distinguuntur.</p>
          <p xml:id="ta-l2d9q1-d1e339">Ad septimum dicendum, quod ordinatio Dionysii est rationabilior; quia ipse distinguit
            secundam hierarchiam a tertia secundum universale et particulare, non limitatum et
            limitatum: et ideo virtutes ponit in secunda, et principatus in tertia. Gregorius autem
            non multum intendit ordinare, sed numerare. Nihilominus ista ordinatio potest sumi
            secundum actus exteriores et secundum conformitatem ad nostram hierarchiam: et quia in
            nostra hierarchia habentes praelationem sunt super personas privatas, ideo in secunda
            hierarchia ordinat illos quorum nomina important officium praelationis, scilicet
            dominationes, principatus, et potestates: in tertia autem ordines quorum actus sunt
            etiam personarum privatarum; ut mirabilia facere, quae est virtutum; et nuntiare magna,
            quod est Archangelorum; et nuntiare parva, quod est Angelorum.</p>
        </div>
        <div xml:id="ta-l2d9q1-Dd1e344" type="articulus">
          <head xml:id="ta-l2d9q1-Hd1e346">Articulus 4</head>

          <head xml:id="ta-l2d9q1-Hd1e349" type="question-title">Utrum nomina Angelorum convenienter distinguantur</head>

          <p xml:id="ta-l2d9q1-d1e352">Ad quartum sic proceditur. Videtur quod nomina Angelorum non convenienter
            distinguantur. Nomen enim totius non debet parti imponi. Sed ordo est pars hierarchiae.
            Cum ergo hierarchia sit idem quod sacer principatus, ut dictum est, videtur quod nullus
            ordo principatus debeat dici.</p>
          <p xml:id="ta-l2d9q1-d1e355">Praeterea, nomen totius non debet imponi alicui ordini illius naturae. Sed omnes
            caelestes spiritus Angeli vocantur. Ergo videtur quod ultimus ordo Angelorum non debeat
            nomine Angelorum vocari.</p>
          <p xml:id="ta-l2d9q1-d1e358">Praeterea, illud quod est superioris ordinis, non necessario invenitur in inferiori,
            quamvis e contrario. Sed nomina respondent rebus. Cum ergo omnes Angeli dicantur
            caelestes virtutes secundum Dionysium, videtur quod hoc nomine non debeat nominari
            medius ordo secundae hierarchiae: quia nomina superiorum non sunt inferiorum.</p>
          <p xml:id="ta-l2d9q1-d1e362">Praeterea, omnis virtus est media inter essentiam et operationem. Sed nullus ordo
            vocatur in Angelis nomine essentiae vel operationis. Ergo nec etiam nomine virtutis.</p>
          <p xml:id="ta-l2d9q1-d1e365">Praeterea, per nomina ordinum devenimus in proprietates eorum, secundum Dionysium. Sed
            nulli Angelo convenit per caritatem inflammare, nec in voluntatem imprimere: quia hoc
            solius Dei est. Ergo videtur quod inconvenienter dicantur Seraphim incendentes.</p>
          <p xml:id="ta-l2d9q1-d1e368">Praeterea, ardere caritate, et videre Deum, et tenere ipsum, sunt de substantia
            beatitudinis. Sed omnes Angeli sunt beati. Ergo nulli ordines debent ab his actibus
            nominari.</p>
          <p xml:id="ta-l2d9q1-d1e371">Praeterea, quaeritur, quomodo differant haec tria, Seraph, Seraphin, et Seraphim; et
            Cherub, Cherubin, et Cherubim.</p>
          <p xml:id="ta-l2d9q1-d1e374">Respondeo dicendum, quod circa nominationes ordinum attendendum est, quod sicut
            unusquisque ordo est altior, ita etiam a perfectiori nominatur: et quamvis ea quae sunt
            superiorum, participentur quodammodo ab inferioribus et e contrario; non tamen debent
            esse confusa nomina, sed distincta. Ad hoc enim quod aliquod nomen nominet proprie
            aliquam rem, duo requiruntur: scilicet quod hoc quod significatur per nomen, habeatur
            perfecte secundum completum actum, et ut sit ultima perfectio ejus: et quia omnis
            denominatio est a forma, quae dat esse et est principium operationis; ideo Angeli
            denominantur ab eo quod est in eis loco formae, tamquam a digniori. Verbi gratia, in
            homine est quaedam participatio intellectus: et quia non habet plenum actum intellectus,
            ut sine inquisitione et imaginatione intelligere possit, ideo in ordine intellectualium
            non ponitur. Similiter etiam quamvis sensum habeat secundum completissimam operationem
            respectu omnium animalium: quia tamen sentire non est secundum ultimam perfectionem
            ejus, non ponitur in ordine sensitivorum, sed in ordine rationalium: quia rationis actum
            plene habet, et est actus ejus inquantum est homo. Secundum hoc ergo dico, quod donum
            superiorum est in inferioribus secundum quamdam participationem, non secundum completum
            actum: et ideo ab eo non possunt denominari: e contrario vero dona inferiorum sunt in
            superioribus eminentius; sed in illis actibus non est ultimum complementum eorum, unde
            ab his non denominantur sicut proprio nomine: et inde est quod dicuntur sibi in
            denominationibus cedere, ut scilicet superior ordo ab excellentiori actu proprium nomen
            sortiatur.</p>
          <p xml:id="ta-l2d9q1-d1e377">Ad primum ergo dicendum, quod principatus communiter sumptus ad cujuslibet praelationis
            officium, intelligitur nomine hierarchiae; sed principatus specialiter sumptus ad
            regimen determinatae provinciae, est nomen unius specialis ordinis.</p>
          <p xml:id="ta-l2d9q1-d1e381">Ad secundum dicendum, quod nomen Angeli designat manifestationem, cum Angelus nuntius
            dicatur: esse enim manifestativum simpliciter convenit omnibus ordinibus, inquantum
            scilicet secundum descensum ordinum, lumen intellectuale est in eis minus simplex et
            magis proportionatum intellectui sequentium; et ideo dicit Dionysius quod semper
            inferior Angelus manifestat superiorem omnibus sub se ordinatis; et ideo esse
            manifestativum omnium superiorum respectu nostri est ultimi ordinis: propter quod
            ultimum ordinem, Angelorum nomine significamus, aliis ordinibus nominatis ab his quae
            designant excellentiorem modum nuntiandi vel manifestandi; et per hunc modum Angelus est
            nomen naturae, quia conditionem naturae exprimit. Sed si nuntiare sumatur secundum
            exterius ministerium quod exercent, sic Angelus est nomen officii, non naturae, ut dicit
            Gregorius.</p>
          <p xml:id="ta-l2d9q1-d1e384">Ad tertium dicendum, quod nomen virtutum, secundum quod nominat specialem ordinem,
            sumitur a speciali dono vel actu, quod est exequi et perficere quidquid est arduum et
            difficillimum in ministeriis divinis; sed secundum quod convenit omnibus caelestibus
            spiritibus, sumitur a virtute sequente naturam.</p>
          <p xml:id="ta-l2d9q1-d1e387">Ad quartum dicendum, quod Angelorum nomina quaedam sunt communia omnibus ordinibus,
            quaedam autem propria determinatorum ordinum. Communium autem quaedam sumuntur ab
            essentia vel aliqua conditione naturali, ut quod dicuntur caelestes essentiae, et Angeli
            et spiritus et divinae mentes et divini intellectus et caelestes animi; quaedam vero a
            virtute, ut quod dicuntur caelestes virtutes; quaedam vero ab operatione, ut quod
            dicuntur Angeli; sed nomina specialium ordinum sumuntur a donis superadditis et officiis
            consequentibus dona; et ideo nomina specialium ordinum magis possunt aequivocari cum
            nominibus generalibus quae sumuntur a virtute et ab operatione, quae essentiae
            superadduntur, quam cum illis quae sumuntur a natura, quae non superadditur sed
            substernitur.</p>
          <p xml:id="ta-l2d9q1-d1e390">Ad quintum dicendum, quod Seraphim non dicuntur incendentes quasi habitum caritatis
            influant; sed quia illuminant de his quae ad amorem caritatis pertinent.</p>
          <p xml:id="ta-l2d9q1-d1e393">Ad sextum dicendum, quod nomina superiorum ordinum non sumuntur simpliciter ab actibus
            fruitionis, sed ab excellentia eorum quae tantum in superioribus inveniuntur; quamvis
            fruitio communis sit omnibus: non enim dicuntur amantes sed ardentes, in quo consummatio
            caritatis exprimitur: similiter Cherubim non dicuntur simpliciter videntes vel scientes,
            sed pleni scientia. Unde per istum modum scientiam habere non est commune omnibus,
            quamvis scientia vel visio omnibus sit communis: et propter hoc non possunt omnes dici
            Cherubim, ut dicit Dionysius.</p>
          <p xml:id="ta-l2d9q1-d1e396">Ad septimum dicendum, quod nomina ista desinentia in in, ut Cherubin, Seraphin, sunt
            neutri generis, pluralis numeri, et ponuntur pro toto collegio unius ordinis. Desinentia
            autem in im, sunt masculini generis, et pluralis numeri, et ponuntur pro pluribus
            personis unius ordinis. Sed Cherub et Seraph sunt masculini generis et singularis
            numeri, et significant unam personam illius ordinis.</p>
        </div>
        <div xml:id="ta-l2d9q1-Dd1e400" type="articulus">
          <head xml:id="ta-l2d9q1-Hd1e402">Articulus 5</head>

          <head xml:id="ta-l2d9q1-Hd1e405" type="question-title">Utrum omnes Angeli unius ordinis sint aequales</head>

          <p xml:id="ta-l2d9q1-d1e408">Ad quintum sic proceditur. Videtur quod omnes Angeli unius ordinis sint aequales. Major
            enim est convenientia eorum qui sunt unius ordinis, quam eorum qui sunt unius
            hierarchiae. Sed Dionysius frequenter vocat aequipotentes eos qui sunt unius
            hierarchiae. Ergo videtur multo fortius quod illi qui sunt unius ordinis, sint
            aequales.</p>
          <p xml:id="ta-l2d9q1-d1e411">Praeterea, quaecumque se habent sicut superius et inferius, sunt in diverso gradu vel
            ordine ordinati. Sed quicumque in Angelis sunt aequales, se habent sicut superius et
            inferius. Ergo videtur quod sint diversorum ordinum. Ergo si aliqui sint unius ordinis,
            videtur quod sint aequales.</p>
          <p xml:id="ta-l2d9q1-d1e414">Praeterea, dignitas Angelorum est secundum dona percepta. Sed illi qui sunt unius
            ordinis, perficiuntur uno dono, ut habetur ex definitione ordinis in littera posita.
            Ergo videtur quod sint aequales.</p>
          <p xml:id="ta-l2d9q1-d1e418">Praeterea, quanto aliquid immediatius conjungitur alteri, tanto minus distat ab illo;
            sicut tria minus distant a duobus quam decem. Sed si Angeli qui sunt unius ordinis,
            essent inaequales, inferior Angelus unius ordinis magis immediate se haberet ad primum
            Angelum inferioris ordinis quam ad superiorem sui ordinis. Ergo Angeli diversorum
            ordinum magis convenirent quam Angeli ejusdem ordinis: quod videtur absurdum. Ergo omnes
            Angeli unius ordinis sunt sibi immediati, ita quod se mutuo non excedunt.</p>
          <p xml:id="ta-l2d9q1-d1e421">Sed contra, ubicumque est primum, medium et ultimum, ibi est inaequalitas. Sed in
            Angelis unius ordinis est invenire primos, medios et ultimos, secundum Dionysium. Ergo
            Angeli unius ordinis non sunt aequales.</p>
          <p xml:id="ta-l2d9q1-d1e424">Praeterea, in Angelis est summa pulchritudo post Deum. Sed in diversorum graduum
            consonantia ordinata consistit ratio pulchritudinis. Ergo videtur quod in Angelis etiam
            unius ordinis est hujusmodi gradum invenire.</p>
          <p xml:id="ta-l2d9q1-d1e427">Respondeo dicendum, quod, sicut supra dictum est, Angeli secundum diversitatem
            naturalium diversimode etiam in gratuitis perfecti sunt, secundum quae dona in ordinibus
            distinguuntur. Cum autem supra dictum sit, quod in una specie non sint plures Angeli, et
            species in Angelis non possint differre nisi secundum quod magis et minus habent de
            potentialitate et actu; oportet quod unius Angeli semper natura sit sublimior quam
            alterius: ideo non est accipere duos Angelos aequales in tota caelesti hierarchia.</p>
          <p xml:id="ta-l2d9q1-d1e430">Ad primum ergo dicendum, quod Angeli unius hierarchiae dicuntur aequipotentes, non
            simpliciter, sed secundum quid, scilicet quantum ad modum accipiendi illuminationes
            divinas, qui est proprius illi hierarchiae; et similiter Angeli unius ordinis sunt
            aequipotentes secundum convenientiam in actu illius ordinis, et non simpliciter.</p>
          <p xml:id="ta-l2d9q1-d1e433">Ad secundum dicendum, quod non quaelibet distinctio gradus facit distantiam ordinum, ut
            supra dictum est, sed illa quae est secundum diversos actus.</p>
          <p xml:id="ta-l2d9q1-d1e437">Ad tertium dicendum, quod quamvis omnium sit unum donum, non tamen aequaliter omnes
            illud participant, sed secundum magis et minus.</p>
          <p xml:id="ta-l2d9q1-d1e440">Ad quartum dicendum, quod sicut in naturalibus diversa quantitas et diversa intensio
            qualitatis non facit diversitatem in specie, sed est dispositio ad diversam speciem,
            inquantum unaquaeque species requirit determinatam quantitatem dimensionis, ut dicitur
            in 2 de anima, et similiter ad speciem ignis requiritur determinata intensio caloris;
            unde possibile est ut aliqua minus distent in quantitate vel intensione qualitatis, quae
            magis distant secundum speciem: ita etiam in ordinibus Angelorum, si consideretur
            distantia secundum rationem quantitatis tantum, non est inconveniens quod infimus
            Angelus alicujus ordinis plus distet a supremo sui ordinis quam a supremo inferioris
            ordinis, a quo tamen differentia formali et secundum speciem magis distat, inquantum
            attingit rationem superioris ordinis, quam alius non consequitur: sicut si diceretur,
            quod frigidissimus vir minus distat a calidissima muliere quam a calidissimo viro, cum
            quo tamen magis convenit ratione sexus. Et hoc universaliter invenitur verum in omni re
            quae compatitur aliquam latitudinem diversorum graduum.</p>
        </div>
        <div xml:id="ta-l2d9q1-Dd1e444" type="articulus">
          <head xml:id="ta-l2d9q1-Hd1e446">Articulus 6</head>

          <head xml:id="ta-l2d9q1-Hd1e449" type="question-title">Utrum omnes hierarchiae sint connexae</head>

          <p xml:id="ta-l2d9q1-d1e452">Ad sextum sic proceditur. Videtur quod non omnes hierarchiae sint connexae.
            Quorumcumque enim ratio consistit in distinctione, eorum non est aliqua connexio: quia
            connexio distinctioni opponitur. Sed ratio hierarchiae consistit in distinctione
            superioris et inferioris. Ergo earum non est connexio.</p>
          <p xml:id="ta-l2d9q1-d1e455">Praeterea, quae differunt in eo quod est maxime commune, non habent ulterius in quo
            connectantur; sicut quae specie differunt, genere conveniunt; et quae differunt
            generibus generalissimis, non univocantur in aliquo. Sed hierarchia est quid
            communissimum comprehendens sub se ordines et personas. Ergo diversae hierarchiae in
            nullo connectuntur.</p>
          <p xml:id="ta-l2d9q1-d1e458">Praeterea, in Angelis non est invenire nisi naturalia et gratuita. Sed in naturalibus
            non connectuntur, cum sint diversarum specierum: nec iterum in gratuitis, cum diversis
            muneribus gratiae diversi ordines perficiantur. Ergo videtur quod in nullo
            connectuntur.</p>
          <p xml:id="ta-l2d9q1-d1e462">Praeterea, ea quae non conjunguntur in aliquo uno termino communi, non videntur
            connexionem habere, sicut discreta. Sed hierarchiae et ordines non uniuntur in aliquo
            uno termino communi, cum non sit unus ordo diversarum hierarchiarum, nec unus Angelus
            diversorum ordinum. Ergo videtur quod non sit aliqua eorum connexio.</p>
          <p xml:id="ta-l2d9q1-d1e465">Sed contra est quod Dionysius dicit assignans connexionem ordinum et hierarchiarum.</p>
          <p xml:id="ta-l2d9q1-d1e468">Praeterea, dicit Commentator in 11 Metaph., quod ordo substantiarum separatarum sub Deo
            et ad invicem, est sicut plurium artium sub una arte communi; (unde scientiam Dei
            assimilat metaphysicae, sub qua sunt omnes scientiae), et sicut plura officia ordinantur
            sub principe civitatis. Sed in omnibus his est aliqua connexio, secundum quod ad invicem
            dependent. Ergo videtur quod hierarchiarum caelestium et ordinum sit connexio.</p>
          <p xml:id="ta-l2d9q1-d1e471">Respondeo dicendum, quod ordines angelicae hierarchiae omnes sunt connexi ad invicem,
            et etiam ordinibus nostrae hierarchiae, ut Dionysius tradit ubi supra. Haec autem
            connexio intelligenda est ad modum ordinis universi. Sicut enim universi partes ad
            invicem ordinatae sunt, inquantum una alteram juvat ad consecutionem sui finis, et etiam
            ad ultimum bonum, quod est finis totius universi, ita etiam connexio hierarchiarum est
            et secundum relationem in unum finem ultimum, secundum quod omnis hierarchiae finis est
            unitas et similitudo ad Deum: et secundum ea quae sunt de essentia ipsius hierarchiae,
            scilicet secundum ordinem, scientiam, et actionem. Secundum ordinem quidem, inquantum in
            omnibus invenitur distinctio per primum, medium et ultimum: sicut enim angelica
            hierarchia, media est inter Deum et nos; ita etiam est accipere in ipsa hierarchia
            primam hierarchiam, et mediam et ultimam; et in unaquaque primum ordinem, medium et
            ultimum: in quorum unoquoque est accipere primos Angelos, medios et ultimos, et hoc a
            primo usque ad ultimum. Secundum scientiam vero, inquantum irradiatio divini luminis
            extenditur a primis usque ad ultimos, ut dicitur Job 25, 31: <quote xml:id="ta-l2d9q1-Qd1e473">numquid est numerus
              militum ejus, et super quem non surgit lumen ejus?</quote> Quod tamen non uniformiter
            ab omnibus recipitur; sed a superioribus in majori simplicitate, et ab inferioribus in
            minori. Secundum actionem autem, quia primi habent actionem hierarchicam in medios, et
            medii in ultimos; et medii manifestant primos et ultimi medios eo modo qui supra
            expositus est: et sic secundum quatuor quae in definitione hierarchiae ponuntur,
            quadruplex ejus connexio assignatur.</p>
          <p xml:id="ta-l2d9q1-d1e477">Ad primum ergo dicendum, quod distinctio quae est de ratione hierarchiae, est
            ordinatorum ad invicem, et ad aliquod unum: et talis distinctio connexionem non
            excludit, sed ponit.</p>
          <p xml:id="ta-l2d9q1-d1e480">Ad secundum dicendum, quod plurium hierarchiarum est unus finis communis, et una
            communis perfectio et ratio: et ideo quae differunt in hierarchia, connectuntur in fine
            ultimo, et in communi ratione hierarchiae, et in lumine perficiente hierarchiam; sed
            ordines unius hierarchiae praeter hoc connectuntur in his quae sunt propria illius
            hierarchiae: et qui sunt unius ordinis, in propriis illius ordinis.</p>
          <p xml:id="ta-l2d9q1-d1e484">Ad tertium dicendum, quod Angeli perficiuntur duplici lumine: lumine scilicet naturali,
            prout sunt intellectus quidam, et lumine gratuito perficiente ad actus hierarchicos: et
            utrumque lumen est unum in omnibus ex parte principii a quo est, et finis ad quem
            ordinantur; sed utrumque distinguitur et appropriatur diversis secundum diversam
            capacitatem recipientium; tamen distinctio ordinata est, et ipse ordo connexionem ponit;
            et ideo talis distinctio connexionem non excludit.</p>
          <p xml:id="ta-l2d9q1-d1e487">Ad quartum dicendum, quod invenitur in hierarchiis et in ordinibus quidam communis
            finis, non quod unum sit in diversis, sed inquantum inveniuntur in uno diversorum
            proprietates secundum convenientiam et secundum ordinem sapientiae divinae, quae finem
            primorum conjungit principiis secundorum, ut dicit Dionysius. Et hoc patet discurrenti
            per singulas hierarchias. Primus enim ordo primae hierarchiae quodammodo secundum
            maximum excessum accedit ad divinas proprietates: unde nominantur Seraphim ex
            proprietate ignis, qui maxime significat divinas proprietates, ut dicit Dionysius.
            Ultimus vero ordo illius hierarchiae habet quamdam conglutinationem cum ordinibus
            secundae hierarchiae: unde et non denominatur tantum ab actu qui est circa Deum, sed et
            ab actu qui est in inferiora: et ideo dicuntur throni, inquantum Deus in eis sedet ut
            omnia judicans. Similiter etiam in secunda hierarchia primus ordo, scilicet
            dominationum, habet aliquid simile cum hierarchia prima, scilicet praeesse, et non
            exequi. Ita etiam primus ordo tertiae hierarchiae, scilicet principatus, habet aliquid
            simile cum ordinibus secundae hierarchiae: unde et nomen ejus praelationem importat.
            Similiter etiam et summus ordo nostrae hierarchiae habet aliquid simile eum ultimo
            ordine caelestis hierarchiae; et ideo sacerdos vocatur Angelus; Malach. 2, 7:
              <quote xml:id="ta-l2d9q1-Qd1e489">labia sacerdotis custodient scientiam, et legem requirent ex ore ejus: quia
              Angelus domini exercituum est</quote>.</p>
        </div>
        <div xml:id="ta-l2d9q1-Dd1e494" type="articulus">
          <head xml:id="ta-l2d9q1-Hd1e496">Articulus 7</head>

          <head xml:id="ta-l2d9q1-Hd1e499" type="question-title">Utrum distinctio ordinum sit a natura</head>

          <p xml:id="ta-l2d9q1-d1e502">Ad septimum sic proceditur. Videtur quod distinctio ordinum non sit a natura, ita quod
            a creatione inceperit. Conformitas enim mentis ad Deum est per gratiam. Sed hierarchia
            est deiforme, inquantum possibile est, similans. Ergo videtur quod ordines hierarchiae
            non distinguantur nisi per gratiam.</p>
          <p xml:id="ta-l2d9q1-d1e505">Praeterea, secundum Dionysium, per nomina ordinum ostenduntur proprietates eorum. Sed
            quaedam nomina ordinum exprimunt gratiam, praecipue nomen Seraphim, quod imponitur ab
            ardore caritatis. Ergo videtur quod distinctio ordinum sit per gratiam.</p>
          <p xml:id="ta-l2d9q1-d1e508">Praeterea, nostra hierarchia exemplata est a caelesti. Sed in nostra hierarchia non est
            distinctio ordinum per naturam, sed solum per gratiam sacramentalem, quae confertur in
            sacramento ordinis. Ergo videtur quod nec in caelesti sit distinctio ordinum per
            naturam.</p>
          <p xml:id="ta-l2d9q1-d1e512">Praeterea, ad distinctionem ordinum requiritur gradus secundum actiones hierarchicas,
            ut unus alium purget, illuminet, et perficiat. Sed hoc non potest esse nisi per divinum
            lumen in eis receptum. Ergo videtur quod ante collationem gratiae, nulla fuerit ordinum
            distinctio per naturam.</p>
          <p xml:id="ta-l2d9q1-d1e515">Sed contra est quod dicitur in definitione ordinis in littera posita, quod ordo est
            multitudo caelestium spirituum qui conveniunt in naturalibus datis, et in muneribus
            gratiae. Ergo videtur quod etiam per naturam sit distinctio ordinum.</p>
          <p xml:id="ta-l2d9q1-d1e518">Praeterea, ubicumque est diversitas gradus secundum superius et inferius, ibi est
            diversus ordo. Sed a principio creationis ante infusionem gratiae, si in gratia creati
            non sunt, fuit in eis gradus superior et inferior, secundum quod quidam erant
            subtilioris essentiae, et perspicacioris intelligentiae, ut supra dictum est. Ergo
            videtur quod a principio creationis fuerint in eis ordines distincti.</p>
          <p xml:id="ta-l2d9q1-d1e521">Respondeo dicendum, quod donum gratiae est perfectivum naturae; et ideo distinctio
            ordinum est per diversum donum gratuitum sicut per principium formale, et per diversum
            donum naturale sicut per principium quasi materiale et dispositivum: unde definitio
            ordinis utrumque complectitur, comprehendens principia materialia et formalia. Sic ergo
            quodammodo a principio creationis fuit distinctio ordinum, non tamen secundum ultimum
            complementum.</p>
          <p xml:id="ta-l2d9q1-d1e524">Ad primum ergo dicendum, quod etiam in natura angelica est quaedam deiformitas,
            secundum quod prima et nobilior est inter naturas creatas, et magis accedens ad
            similitudinem divinam, secundum proprietates naturales; sed completa deiformitas est per
            dona gratuita.</p>
          <p xml:id="ta-l2d9q1-d1e527">Ad secundum dicendum, quod in Angelis ante infusionem gratiae erat etiam dilectio et
            cognitio naturalis, a cujus ardore et plenitudine possent dici Cherubim et Seraphim,
            quamvis non secundum completam rationem.</p>
          <p xml:id="ta-l2d9q1-d1e531">Ad tertium dicendum, quod homines nostrae hierarchiae, omnes sunt unius speciei et
            naturae formaliter: unde tota diversitas individuorum in eadem specie causatur ex
            principiis materialibus: et ideo secundum naturam non est distinctio ordinis in nobis,
            sed secundum potestatem gratis concessam. Nec oportet quod in omnibus nostra hierarchia
            cum caelesti conveniat, etsi eam secundum modum suum imitetur.</p>
          <p xml:id="ta-l2d9q1-d1e534">Ad quartum dicendum, quod si Angeli haberent naturalia tantum, adhuc lumen unius
            excederet lumen alterius; et ita posset esse aliqua illuminatio et perfectio, sed non
            complete.</p>
        </div>
        <div xml:id="ta-l2d9q1-Dd1e538" type="articulus">
          <head xml:id="ta-l2d9q1-Hd1e540">Articulus 8</head>

          <head xml:id="ta-l2d9q1-Hd1e543" type="question-title">Utrum homines assumantur ad ordines Angelorum</head>

          <p xml:id="ta-l2d9q1-d1e546">Ad octavum sic proceditur. Videtur quod homines nunquam ad ordines Angelorum
            assumantur. Quia, secundum Dionysium, distinguuntur quatuor gradus rerum, scilicet
            intellectualium, in quo comprehenduntur Angeli; rationalium, in quo sunt homines;
            sensibilium, in quo sunt bruta animalia; et existentium, in quo sunt res insensibiles.
            Sed sensitiva nunquam possunt pertingere ad gradum rationalium. Ergo rationalia nunquam
            possunt pertingere ad gradum intellectualium; et ita homines non assumuntur ad ordines
            Angelorum.</p>
          <p xml:id="ta-l2d9q1-d1e549">Praeterea, plus distat natura hominis a natura Angelorum, et praecipue superiorum, quam
            natura unius Angeli a natura alterius. Sed Angelus inferioris naturae non fuit capax
            illius doni per quod superiores ordinantur in suo ordine; nec breviter Angelus unius
            ordinis potest pertingere ad superiorem ordinem. Ergo videtur quod nec homines ad
            ordines Angelorum assumantur.</p>
          <p xml:id="ta-l2d9q1-d1e552">Praeterea, quantumcumque intellectus perficiatur lumine gratiae vel gloriae, semper
            oportet quod intelligat sub lumine naturali: quia gratia non tollit naturam, sed
            perficit. Sed lumen naturale in nobis est obumbratum respectu luminis naturalis Angeli.
            Ergo homo semper magis obscure videbit quam Angelus. Sed tota substantia gloriae est in
            visione. Ergo videtur quod homo nunquam pertingat ad gloriam Angelorum.</p>
          <p xml:id="ta-l2d9q1-d1e556">Praeterea, quaecumque differunt in hierarchia, differunt et homines differunt in
            hierarchia. Ergo videtur quod etiam in ordine; et ita homines non assumantur ad ordines
            Angelorum.</p>
          <p xml:id="ta-l2d9q1-d1e559">Praeterea, quicumque est in ordine aliquo, habet actum illius ordinis. Sed actus
            alicujus ordinis est custodire homines et mitti in ministerium, quod non convenit
            animabus sanctis. Ergo videtur quod homines ad ordines Angelorum non assumantur.</p>
          <p xml:id="ta-l2d9q1-d1e562">Sed contra est quod dominus dixit Matth. 22, 30: quod <quote xml:id="ta-l2d9q1-Qd1e564" source="http://scta.info/resource/mt22_30">erunt sicut Angeli Dei in
              caelo</quote>. Dionysius etiam dicit, quod homines Angelorum gloriam sortiuntur.
            Gregorius etiam dicit in homilia de centum ovibus, quod homines secundum diversitatem
            meritorum ad diversos ordines transferuntur.</p>
          <p xml:id="ta-l2d9q1-d1e568">Respondeo dicendum, quod circa hoc est triplex positio. Quidam enim Commentator Graecus
            episcopus Eustratius nomine, dicit in commento super 6 Ethic. Aristotelis, quod nullus
            tantum animae suae profectum sperare potest ut ad operationem intellectuum separatorum
            pertingat; et secundum hoc, hominum qui in gloriam assumuntur, esset unus ordo decimus,
            inferior novem ordinibus Angelorum. Sed haec positio est contraria dictis sanctorum, et
            videtur sapere haeresim, cum etiam beata virgo super choros Angelorum exaltata sit: nisi
            forte dictum Commentatoris intelligatur quantum ad naturalem operationem, inquantum
            scilicet ex naturalibus pertingere potest. Alia positio est, quod hominum quidam
            assumuntur ad ordines Angelorum. Alii vero faciunt unum ordinem decimum: et sic impletur
            similitudo de decima drachma perdita, quae ponitur Lucae 15. Sed hoc diversimode
            assignatur. Quidam enim dicunt, quod solum virgines ad hos ordines assumuntur, eo quod
            cognata est Angelis virginitas, ut dicit Hieronymus; alii vero electi decimum ordinem
            constituunt. Sed hoc non est verum, cum multi non virgines, ut Petrus et Magdalena,
            multis etiam virginibus eminentiores sint. Unde alii dicunt, quod perfecti assumuntur ad
            ordines Angelorum; sed illi qui sunt imperfectorum meritorum, decimum ordinem
            consummabunt. Sed cum ex hominibus et Angelis futura sit una Ecclesia et una hierarchia,
            non est probabile quod numerus ordinum qui caelesti hierarchiae competit, per tria terna
            distinctus, ut ipse numerus ordinum exprimat Trinitatis increatae vestigium, per homines
            augeatur. Unde tertia positio plus mihi placet, quae etiam dictis sanctorum magis
            consonat, scilicet quod omnes electi assumantur ad ordines Angelorum, quidam ad
            superiores, quidam ad inferiores, quidam ad medios pro diversitate suorum meritorum; sed
            beata virgo Maria super omnes. Sed utrum assumantur tot de hominibus quot ceciderunt
            Angeli, vel quot perstiterunt, vel quot fuerunt utrique, vel plures vel pauciores: ille
            scit cui soli cognitus est numerus electorum, in superna felicitate locandus.</p>
          <p xml:id="ta-l2d9q1-d1e571">Ad primum ergo dicendum, quod plus distat ratio a sensu quam intellectus a ratione:
            quia sensus et ratio non communicant in uno objecto; cum sensus apprehendat intentiones
            rerum cum conditionibus materiae; ratio autem et intellectus intentiones a conditionibus
            materiae separatas; unde in objecto conveniunt; differunt autem in modo: quia in
            cognitionem veritatis ratio inquirendo pervenit, quam intellectus simplici intuitu
            videt; unde ratio ad intellectum terminatur; unde etiam in demonstrationibus certitudo
            est per resolutionem ad prima principia, quorum est intellectus: et ideo non est
            inconveniens, si homines in sui ultimo gradu ad gradum intellectualium pertingunt.</p>
          <p xml:id="ta-l2d9q1-d1e574">Ad secundum dicendum, quod meritum hominis est efficacius quam meritum Angeli: tum
            propter difficultatem, quae est occasio majoris conatus: tum etiam propter continuum
            augmentum gratiae, quod potest esse in homine, ut de virtute in virtutem proficiat, cum
            homo sit diutius viator quam Angelus fuerit: tum etiam inquantum merita nostra
            efficaciam habent ex merito Christi, cujus gratia est quodammodo infinita:
              <quote xml:id="ta-l2d9q1-Qd1e576">nusquam enim Angelos apprehendit, sed semen Abrahae</quote>, Hebr. 2, 10, et
            ideo magis possunt homines virtute meriti transferri in gradum altioris naturae quam
            etiam Angeli.</p>
          <p xml:id="ta-l2d9q1-d1e581">Ad tertium dicendum, quod in homine naturalis actio nunquam potest attingere ad
            aequalitatem Angelorum; sed lumen gloriae superabundans omnem umbram evacuabit, non
            quidem tollendo naturam, sed perficiendo lumen intellectuale, quod secundum naturam in
            nobis defective participatur.</p>
          <p xml:id="ta-l2d9q1-d1e584">Ad quartum dicendum, quod secundum Dionysium, sicut se habet nostra hierarchia vel
            Ecclesia ad caelestem, ita hierarchia veteris legis ad nostram; unde sicut vetus
            hierarchia erat via in nostram et significabat eam, et propter hoc, veniente nova, vetus
            assumpta est in illam et ad ordines ejus, ita etiam nostra hierarchia est via in
            caelestem, et signum ejus; unde in patria non erit alia hierarchia hominum et Angelorum,
            sed una et eadem et homines in ordines Angelorum distribuentur.</p>
          <p xml:id="ta-l2d9q1-d1e587">Ad quintum dicendum, quod actus Angelorum in nos consequitur ordines Angelorum magis
            quantum ad gradum naturae (quia angelica natura medium est inter Deum et nos) quam
            secundum essentiales proprietates ordinis. Ideo sicut animae damnatorum non dantur nobis
            in exercitium, ita nec animae sanctorum in custodiam, quia hoc non competit eis secundum
            gradum naturae suae.</p>
        </div>
        <div xml:id="ta-l2d9q1-Dd1e591">
          <head xml:id="ta-l2d9q1-Hd1e593">Expositio textus</head>
          <p xml:id="ta-l2d9q1-d1e596"><quote xml:id="ta-l2d9q1-Qd1e597">Unde Dionysius tres ordines Angelorum esse tradit</quote>. Sciendum, quod
            Magister in verbis sequentibus partim accipit sententiam Dionysii, scilicet quantum ad
            numerum ordinum, partim sententiam Gregorii quantum ad eorum dispositionem: quia
            secundum Dionysium principatus sunt de inferioribus et virtutes de mediis; secundum
            Gregorium e converso. Sed ordo Dionysii est secundum quod ipse prius enumeravit,
            incipiens ab inferioribus, ibi: <quote xml:id="ta-l2d9q1-Qd1e600">Angelos, Archangelos</quote> et cetera.</p>
        </div>
      </div>
    </body>
  </text>
</TEI>