<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 43, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 43, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="569a"/>
      </div>
    </front>
    <body>
      <div xml:id="ta-l4d43q1">
        <head xml:id="ta-l4d43q1-Hd1e97">Librum IV, Distinctio 43, Quaestio 1</head>
        <div xml:id="ta-l4d43q1-Dd1e100">

          <head xml:id="ta-l4d43q1-Hd1e102">Prooemium</head>
          <p xml:id="ta-l4d43q1-d1e105">Postquam determinavit Magister de sacramentis quae pertinent ad Ecclesiae praesentem
            statum, in parte ista incipit determinare de his quae pertinent ad Ecclesiae ultimum
            terminum, scilicet de resurrectione, et de remuneratione. Dividitur ergo haec pars in
            duas: in prima parte determinat ea quae pertinent ad corporum resurrectionem; in secunda
            ea quae pertinent ad remunerationem, ad quam etiam resurrectio ordinatur, 45 dist., ibi:
              <quote xml:id="ta-l4d43q1-Qd1e107">praeterea sciendum est, quod omnes animae (ut ait Augustinus) cum de hoc
              saeculo exierint, diversas habent receptiones</quote>. Prima in duas: in prima
            determinat de resurrectione et circumstantiis ejus; in secunda de qualitate
            resurgentium, 44 dist., ibi: <quote xml:id="ta-l4d43q1-Qd1e110">solent autem percontari, et quaerere, an in eadem
              aetate et statura corporis omnes resurrecturi sint</quote>. Prima in duas: in prima
            probat resurrectionem futuram esse; in secunda determinat quasdam resurrectionis
            circumstantias, ibi: <quote xml:id="ta-l4d43q1-Qd1e113">causa enim resurrectionis mortuorum erit vox tubae</quote>.
            Et circa hoc tria facit: primo determinat resurrectionis causam; secundo tempus, ibi:
              <quote xml:id="ta-l4d43q1-Qd1e116">media autem nocte dicitur venturus</quote>; tertio resurrectionis terminum,
            ibi: <quote xml:id="ta-l4d43q1-Qd1e119">quaeri solet, utrum illi quos vivos inveniet Christus, nunquam omnino
              morituri sunt</quote> et cetera. Circa secundum duo facit: primo determinat
            resurrectionis tempus; secundo ex dictis movet quamdam dubitationem, ibi: <quote xml:id="ta-l4d43q1-Qd1e123">hic
              quaeritur, utrum electis tunc adsit memoria praecedentium malorum</quote>. Tertia
            etiam pars dividitur in duas: in prima determinat terminum resurrectionis a quo,
            scilicet a morte; secundo terminum ad quem, scilicet integritatem corporis, ibi:
              <quote xml:id="ta-l4d43q1-Qd1e126">cumque ex praedictis sane credi valeat omnes resurrecturos, credendum est etiam
              quod omnes resurgent incorrupti, non utique impassibiles</quote>. Circa primum duo
            facit: primo inquirit, utrum omnes moriantur, ut a morte resurgere possint; secundo
            explanat quoddam quod circa determinata dubium esse posset, ibi: <quote xml:id="ta-l4d43q1-Qd1e129">his autem
              adjiciendum est</quote>. Hic quaeruntur quinque: 1 de ipsa resurrectione; 2 de causis
            ejus; 3 de tempore; 4 de termino a quo erit resurrectio, quia de termino ad quem in
            sequenti dicetur; 5 de memoria et cognitione resurgentium.</p>

        </div>
        <div xml:id="ta-l4d43q1-Dd1e134" type="articulus">
          <head xml:id="ta-l4d43q1-Hd1e136">Articulus 1</head>

          <head xml:id="ta-l4d43q1-Hd1e139" type="questionTitle">Utrum corporum resurrectio sit futura</head>

          <div xml:id="ta-l4d43q1-Dd1e142">
            <head xml:id="ta-l4d43q1-Hd1e144">Quaestiuncula 1</head>
            <p xml:id="ta-l4d43q1-d1e147">Ad primum sic proceditur. Videtur quod corporum resurrectio non sit futura. Job 14,
              12: <quote xml:id="ta-l4d43q1-Qd1e149">homo, cum dormierit, non resurget, donec atteratur caelum</quote>. Sed
              caelum nunquam atteretur: quia terra, de qua minus videtur, in aeternum stat, ut patet
              Eccle. 1. Ergo homo mortuus nunquam resurget.</p>
            <p xml:id="ta-l4d43q1-d1e153">Praeterea, dominus Matth. 22, 32, probat resurrectionem per auctoritatem illam:
                <quote xml:id="ta-l4d43q1-Qd1e155" ana="#mt22_32">ego sum Deus Abraham, Deus Isaac, Deus Jacob</quote>: quia <quote xml:id="ta-l4d43q1-Qd1e158">non est
                Deus mortuorum, sed viventium</quote>. Sed constat quod quando illa verba
              dicebantur, Abraham, Isaac et Jacob non vivebant corpore, sed solum anima. Ergo
              resurrectio non erit corporum, sed solum animarum.</p>
            <p xml:id="ta-l4d43q1-d1e162">Praeterea, apostolus, 1 Corinth. 15, videtur probare resurrectionem ex remuneratione
              laborum quos in hac vita sustinent sancti, qui si in hac vita tantum confidentes
              essent, miserabiliores essent omnibus hominibus. Sed sufficiens remuneratio omnium
              laborum hominis potest esse in anima tantum: non enim oportet quod instrumentum simul
              cum operante remuneretur: corpus enim animae instrumentum est; unde etiam in
              Purgatorio ubi animae punientur pro his quae gesserunt in corpore, anima sine corpore
              punitur. Ergo non oportet ponere resurrectionem corporum, sed sufficit ponere
              resurrectionem animarum, quae est dum transferuntur de morte culpae et miseriae in
              vitam gratiae et gloriae.</p>
            <p xml:id="ta-l4d43q1-d1e165">Praeterea, ultimum rei est perfectissimum in re, quia per illud attingit finem suum.
              Sed perfectissimus status animae est ut sit a corpore separata: quia in hoc statu
              conformior est Deo et Angelis, et magis pura, quasi separata ab omni extranea natura.
              Ergo separatio a corpore est ultimus status ejus; et ita ex hoc statu non redit ad
              corpus, sicut nec ex viro fit puer.</p>
            <p xml:id="ta-l4d43q1-d1e169">Praeterea, mors corporalis in poenam homini est inflicta pro prima praevaricatione,
              ut patet Genes. 2: sicut et mors spiritualis, quae est separatio animae a Deo, est
              inflicta homini pro peccato mortali. Sed de morte spirituali nunquam redeunt ad vitam
              post sententiam damnationis acceptam. Ergo nec de morte corporali ad vitam corporalem
              erit regressus; et sic resurrectio non erit.</p>
            <p xml:id="ta-l4d43q1-d1e172">Sed contra est quod dicitur Job 19, 25: <quote xml:id="ta-l4d43q1-Qd1e174">scio quod redemptor meus vivit, et in
                novissimo die de terra surrecturus sum, et rursum circumdabor pelle mea</quote>.
              Ergo resurrectio erit etiam corporum.</p>
            <p xml:id="ta-l4d43q1-d1e178">Praeterea, donum Christi est majus quam peccatum Adae, ut patet Rom. 5. Sed mors per
              peccatum introducta est: quia si peccatum non fuisset, mors nulla esset. Ergo per
              donum Christi a morte reparabitur ad vitam.</p>
            <p xml:id="ta-l4d43q1-d1e181">Praeterea, membra debent esse corpori conformia. Sed caput nostrum vivit et in
              aeternum vivet in corpore et anima: quia <quote xml:id="ta-l4d43q1-Qd1e183" ana="#rom6_9">resurgens ex mortuis jam non
                moritur</quote>, ut patet Rom. 6, 9. Ergo et homines, qui sunt ejus membra, vivent
              in corpore et anima; et sic oportet carnis resurrectionem esse.</p>

          </div>
          <div xml:id="ta-l4d43q1-Dd1e188">
            <head xml:id="ta-l4d43q1-Hd1e190">Quaestiuncula 2</head>
            <p xml:id="ta-l4d43q1-d1e193">Ulterius. Videtur quod resurrectio non erit omnium generaliter. In Psalmo enim 1, 2,
              dicitur: <quote xml:id="ta-l4d43q1-Qd1e195">non resurgent impii in judicio</quote>. Sed resurrectio non erit
              hominum nisi tempore judicii universalis. Ergo impii nullo modo resurgent.</p>
            <p xml:id="ta-l4d43q1-d1e199">Praeterea, Daniel. 12, 2, dicitur: <quote xml:id="ta-l4d43q1-Qd1e201">multi de his qui dormiunt in pulvere,
                evigilabunt</quote>. Sed haec locutio quamdam partitionem importat. Ergo non omnes
              resurgent.</p>
            <p xml:id="ta-l4d43q1-d1e205">Praeterea, per resurrectionem homines conformantur Christo resurgenti; unde 1
              Corinth. 15, concludit apostolus, quod si Christus resurrexit, et nos resurgemus. Sed
              illi soli debent Christo resurgenti conformari qui ipsius imaginem portaverunt, quod
              est solum bonorum. Ergo ipsi soli resurgent.</p>
            <p xml:id="ta-l4d43q1-d1e208">Praeterea, poena non dimittitur nisi ablata culpa. Sed mors corporalis est poena
              originalis peccati. Ergo cum non omnibus sit dimissum originale peccatum, non omnes
              resurgent.</p>
            <p xml:id="ta-l4d43q1-d1e212">Praeterea, sicut per gratiam Christi renascimur, ita per gratiam ejus resurgemus. Sed
              illi qui in maternis uteris moriuntur, nunquam potuerunt renasci. Ergo nec resurgere
              poterunt; et sic non omnes resurgent.</p>
            <p xml:id="ta-l4d43q1-d1e215">Sed contra est quod dicitur Joan. 5, 28: <quote xml:id="ta-l4d43q1-Qd1e217">omnes qui in monumentis sunt, audient
                vocem filii Dei; et qui audierint, vivent</quote>. Ergo omnes mortui resurgent.</p>
            <p xml:id="ta-l4d43q1-d1e221">Praeterea, 1 Corinth. 15, 51, dicitur: <quote xml:id="ta-l4d43q1-Qd1e223">omnes quidem resurgemus</quote>.</p>
            <p xml:id="ta-l4d43q1-d1e227">Praeterea, resurrectio ad hoc necessaria est, ut resurgentes recipiant pro meritis
              poenam vel praemium. Sed omnibus debetur poena vel praemium pro merito proprio, sicut
              adultis; vel alieno, sicut parvulis. Ergo omnes surgent.</p>

          </div>
          <div xml:id="ta-l4d43q1-Dd1e231">
            <head xml:id="ta-l4d43q1-Hd1e233">Quaestiuncula 3</head>
            <p xml:id="ta-l4d43q1-d1e236">Ulterius. Videtur quod resurrectio sit naturalis. Quia, sicut dicit Damascenus in 3
              Lib., <quote xml:id="ta-l4d43q1-Qd1e238">quod communiter in omnibus respicitur, naturam characterizat in his quae
                sub ipsa sunt atomis</quote>. Sed resurrectio in omnibus communiter invenitur. Ergo
              est naturalis.</p>
            <p xml:id="ta-l4d43q1-d1e242">Praeterea, Gregorius dicit: <quote xml:id="ta-l4d43q1-Qd1e244">qui resurrectionis fidem ex obedientia non tenent,
                certe hanc ex ratione tenere debuerant. Quid enim quotidie nisi resurrectionem
                nostram mundus in elementis suis imitatur?</quote> Et ponit exemplum de luce, quae
              quasi moriendo oculis subtrahitur, et rursus quasi resurgendo revocatur; et de
              arbustis, quae viriditatem amittunt, et rursus quasi resurgentia reparantur; et de
              seminibus, quae putrescendo moriuntur, et rursum germinando quodammodo resurgunt: quod
              etiam exemplum apostolus ponit 1 Corinth. 15. Sed nihil potest ex naturalibus operibus
              ratione cognosci nisi naturale. Ergo resurrectio erit naturalis.</p>
            <p xml:id="ta-l4d43q1-d1e248">Praeterea, illa quae sunt praeter naturam, non multo tempore manent, quia sunt quasi
              violenta. Sed vita quae per resurrectionem reparatur, in aeternum manebit. Ergo
              resurrectio erit naturalis.</p>
            <p xml:id="ta-l4d43q1-d1e251">Praeterea, illud ad quod tota naturae expectatio intendit, maxime videtur esse
              naturale. Sed resurrectio et glorificatio sanctorum est hujusmodi, ut patet Rom. 8.
              Ergo resurrectio erit naturalis.</p>
            <p xml:id="ta-l4d43q1-d1e255">Praeterea, resurrectio est motus quidam ad perpetuam conjunctionem animae et
              corporis. Sed motus est naturalis qui terminatur ad quietem naturalem, ut patet 5
              Physic. Perpetua autem conjunctio animae et corporis erit naturalis: quia cum anima
              sit proprius motor corporis, habet sibi corpus proportionatum; et ita in perpetuum est
              naturaliter vivificabile ab ipsa, sicut ipsa in perpetuum vivit. Ergo resurrectio erit
              naturalis.</p>
            <p xml:id="ta-l4d43q1-d1e258">Sed contra, a privatione in habitum non fit regressus secundum naturam. Sed mors est
              privatio vitae. Ergo resurrectio, per quam est reditus de morte ad vitam, non est
              naturalis.</p>
            <p xml:id="ta-l4d43q1-d1e261">Praeterea, ea quae sunt unius speciei, unum habent determinatum modum originis; unde
              animalia quae generantur ex putrefactione et ex semine nunquam sunt unius speciei, ut
              dicitur a Commentatore in 8 Physic. Sed naturalis modus quo homo oritur, est generatio
              ejus ex simili in specie; quod non erit in resurrectione: quare non est naturalis.</p>
          </div>
          <div xml:id="ta-l4d43q1-Dd1e266">
            <head xml:id="ta-l4d43q1-Hd1e268">Quaestiuncula 1</head>
            <p xml:id="ta-l4d43q1-d1e271">Respondeo dicendum ad primam quaestionem, quod secundum diversas sententias de ultimo
              fine hominis diversificatae sunt sententiae ponentium vel negantium resurrectionem.
              Ultimus enim finis hominis quem <quote xml:id="ta-l4d43q1-Qonhdod" ana="#Aristotle_Metaphysics_I_1_a">omnes homines naturaliter desiderant</quote>, est beatitudo;
              quam quidam homini posse provenire in hac vita posuerunt; unde non cogebantur ponere
              aliam vitam post istam, in qua homo ultimam suam perfectionem consequeretur; et sic
              resurrectionem negabant. Sed hanc opinionem satis probabiliter excludit varietas
              fortunae, et infirmitas humani corporis, scientiae et virtutis imperfectio et
              instabilitas, quibus omnibus beatitudinis perfectio impeditur, ut Augustinus
              prosequitur in fine de Civ. Dei. Et ideo alii posuerunt aliam vitam esse post hanc
              vitam, inquantum homo secundum animam tantum vivebat post mortem; et hanc vitam
              ponebant sufficere ad naturale desiderium implendum de beatitudine consequenda. Unde
              Porphyrius dicebat, ut Augustinus dicit in Lib. de Civ. Dei, quod animae, ad hoc quod
              beata sit, omne corpus fugiendum est; unde tales resurrectionem non ponebant.
              Hujusmodi autem opinionis apud diversos diversa erant falsa fundamenta. Quidam enim
              haeretici posuerunt omnia corporalia esse a malo principio, spiritualia vero a bono;
              et secundum hoc oportebat quod anima summe perfecta non esset, nisi a corpore
              separata, per quod a suo principio distrahitur, cujus participatio ipsam beatam facit;
              et ideo omnes haereticorum sectae quae ponunt corporalia a Diabolo esse creata vel
              formata, negant corporum resurrectionem. Hujusmodi autem fundamenti falsitas in
              secundi libri principio ostensa est. Quidam vero posuerunt totam hominis naturam in
              anima constare, ita ut anima corpore uteretur sicut instrumento, aut sicut nauta navi;
              unde secundum hanc opinionem sequitur quod sola anima beatificata naturali desiderio
              beatitudinis non frustraretur; et sic non oportet ponere resurrectionem. Sed hoc
              fundamentum sufficienter philosophus in 2 de anima destruit, ostendens animam corpori
              sicut formam materiae uniri. Et sic patet quod si in hac vita homo non potest esse
              beatus, necesse est resurrectionem ponere.</p>
            <p xml:id="ta-l4d43q1-d1e274">Ad primum ergo dicendum, quod caelum nunquam atteretur quantum ad substantiam, sed
              atteretur quantum ad effectum virtutis, per quam movet ad generationem et corruptionem
              inferiorum, ratione cujus dicit apostolus 1 Corinth. 7, 31: <quote xml:id="ta-l4d43q1-Qd1e276">praeterit figura
                hujus mundi</quote>.</p>
            <p xml:id="ta-l4d43q1-d1e280">Ad secundum dicendum, quod anima Abrahae non est, proprie loquendo, ipse Abraham, sed
              est pars ejus; et sic de aliis; unde vita animae Abrahae non sufficeret ad hoc quod
              Abraham sit vivens; vel quod Deus Abraham sit Deus viventis; sed exigitur vita totius
              conjuncti, scilicet animae et corporis; quae quidem vita quamvis non esset actu quando
              verba proponebantur, erat tamen in ordine utriusque partis ad resurrectionem. Unde
              dominus per verba illa subtilissime et efficaciter probat resurrectionem.</p>
            <p xml:id="ta-l4d43q1-d1e283">Ad tertium dicendum, quod anima non comparatur ad corpus solum ut operans ad
              instrumentum quo operatur, sed etiam ut forma ad materiam; unde operatio est
              conjuncti, et non tantum animae, ut patet per philosophum in 1 de anima. Et quia
              operanti debetur operis merces, oportet quod ipse homo compositus ex anima et corpore
              operis sui mercedem accipiat. Venialia autem sicut dicuntur peccata quasi disponentia
              ad peccandum, non quod simpliciter habeant et perfecte rationem peccati; ita poena
              quae eis redditur in Purgatorio, non est simpliciter retributio, sed magis purgatio
              quaedam, quae seorsum fit in corpore per mortem et incinerationem, et in anima per
              Purgatorium ignem.</p>
            <p xml:id="ta-l4d43q1-d1e287">Ad quartum dicendum, quod ceteris paribus perfectior est status animae in corpore
              quam extra corpus, quia est pars totius compositi, et omnis pars integralis materialis
              est respectu totius; quamvis sit Deo conformior secundum quid. Tunc enim, simpliciter
              loquendo, est aliquid maxime Deo conforme quando habet quidquid suae naturae conditio
              requirit, quia tunc perfectionem divinam maxime imitatur; unde cor animalis magis est
              conforme Deo immobili quando movetur, quam quando quiescit, quia perfectio cordis est
              etiam moveri, et ejus quies est ejus destructio.</p>
            <p xml:id="ta-l4d43q1-d1e290">Ad quintum dicendum, quod mors corporalis introducta est per peccatum Adae, quod est
              morte Christi deletum; unde poena illa non manet in perpetuum. Sed peccatum mortale,
              quod mortem aeternam per impoenitentiam inducit, ultra non expiabitur; et ideo mors
              illa aeterna erit.</p>

          </div>
          <div xml:id="ta-l4d43q1-Dd1e294">
            <head xml:id="ta-l4d43q1-Hd1e296">Quaestiuncula 2</head>
            <p xml:id="ta-l4d43q1-d1e299">Ad secundam quaestionem dicendum, quod ea quorum ratio sumitur ex natura speciei,
              oportet similiter inveniri in omnibus quae sunt speciei ejusdem. Talis autem est
              resurrectio; haec enim est ejus ratio, ut ex dictis patet, quod anima in perfectione
              ultima speciei humanae esse non potest a corpore separata; unde nulla anima in
              perpetuum remanebit a corpore separata; et ideo necesse est, sicut unum, ita omnes
              resurgere.</p>
            <p xml:id="ta-l4d43q1-d1e302">Ad primum ergo dicendum, quod Psalmista loquitur de spirituali resurrectione, qua
              impii non resurgent in judicio discussionis conscientiae, ut Glossa exponit. Vel
              loquitur de impiis qui sunt omnino infideles, qui non resurgent ut judicentur, jam
              enim judicati sunt.</p>
            <p xml:id="ta-l4d43q1-d1e305">Ad secundum dicendum, quod Augustinus, exponit, <quote xml:id="ta-l4d43q1-Qd1e307">multi</quote>, idest omnes; et
              hic modus loquendi frequenter invenitur in sacra Scriptura. Vel perditio potest
              intelligi quantum ad pueros damnatos, qui quamvis resurgant, non proprie dicuntur
              evigilare, cum nec sensum poenae nec gloriae habituri sint; vigilia enim est solutio
              sensus.</p>
            <p xml:id="ta-l4d43q1-d1e311">Ad tertium dicendum, quod tam boni quam mali conformantur Christo, vivendo in hac
              vita, in his quae ad naturam speciei pertinent, non autem in his quae ad gratiam
              spectant; et ideo omnes ei conformabuntur in reparationem vitae naturalis, non autem
              in similitudine gloriae, sed soli boni.</p>
            <p xml:id="ta-l4d43q1-d1e315">Ad quartum dicendum, quod mortem quae est poena originalis peccati, illi qui in
              originali decedunt, exsolverunt moriendo; unde non obstante culpa originali possunt a
              morte resurgere. Poena enim originalis peccati magis est mori quam morte detineri.</p>
            <p xml:id="ta-l4d43q1-d1e318">Ad quintum dicendum, quod renascimur per gratiam Christi nobis datam, sed resurgimus
              per gratiam Christi, qua factum est ut nostram naturam susciperet, quia ex hoc ei in
              naturalibus conformamur; unde illi qui in maternis uteris decedunt, quamvis renati non
              fuerint per susceptionem gratiae, tamen resurgunt propter conformitatem naturae ad
              ipsum, quam consecuti sunt ad perfectionem humanae speciei pertingentes.</p>

          </div>
          <div xml:id="ta-l4d43q1-Dd1e322">
            <head xml:id="ta-l4d43q1-Hd1e324">Quaestiuncula 3</head>
            <p xml:id="ta-l4d43q1-d1e327">Ad tertiam quaestionem dicendum, quod motus sive actio aliqua se habet ad naturam
              tripliciter. Est enim aliquis motus sive actio, cujus natura nec est principium nec
              terminus; et alius motus quandoque est a principio supra naturam, ut patet de
              glorificatione corporis, quandoque autem a principio alio quocumque, sicut patet de
              motu violento lapidis sursum, qui terminatur ad quietem violentam. Est etiam aliquis
              motus cujus principium et terminus est natura, ut patet in motu lapidis deorsum. Est
              etiam aliquis motus cujus terminus est natura, sed non principium, sed quandoque
              aliquid supra naturam, sicut patet in illuminatione caeci; quia visus naturalis est,
              sed illuminationis principium est supra naturam; quandoque autem aliud, ut patet in
              acceleratione florum vel fructuum per artificium facta. Quod autem principium sit
              natura, et non terminus, esse non potest; quia principia naturalia sunt ad
              determinatos effectus definita, ultra quos se extendere non possunt. Operatio ergo vel
              motus primo modo se habens ad naturam nullo modo potest dici naturalis; sed vel est
              miraculosa, si sit a principio supra naturam; vel violenta, si sit ab alio quocumque
              principio. Operatio autem vel motus secundo modo se habens ad naturam, est simpliciter
              naturalis. Sed operatio quae tertio modo se habet ad naturam, non potest dici
              simpliciter naturalis, sed secundum quid; inquantum scilicet perducit ad id quod
              secundum naturam est; sed vel dicitur miraculosa, vel artificialis, vel violenta.
              Naturale enim proprie dicitur quod secundum naturam est; secundum naturam autem esse
              dicitur habens naturam, et quae consequuntur naturam, ut patet in 2 Physic. Unde
              motus, simpliciter loquendo, non potest dici naturalis, nisi ejus principium sit
              natura. Resurrectionis autem principium natura esse non potest, quamvis ad vitam
              naturae resurrectio terminetur. Natura enim est principium motus in eo in quo est, vel
              activum, ut patet in motu gravium et levium, et in alterationibus naturalibus
              animalium; vel passivum, ut patet in generatione simplicium corporum. Passivum autem
              principium naturalis generationis est potentia passiva naturalis, quae semper habet
              aliquam potentiam activam sibi respondentem in natura, ut dicitur 9 Metaph. Nec
              differt, quantum ad hoc, sive respondeat passivo principio activum principium in
              natura respectu ultimae perfectionis, scilicet formae; sive respectu dispositionis
              quae est necessitas ad formam ultimam, sicut est in generatione hominis secundum
              positionem fidei; vel etiam de omnibus aliis secundum opinionem Platonis et Avicennae.
              Nullum autem activum principium resurrectionis est in natura neque respectu
              conjunctionis animae ad corpus, neque respectu dispositionis quae est necessitas ad
              talem conjunctionem; quia talis dispositio non potest a natura induci nisi determinato
              modo per viam generationis ex semine. Unde etsi ponatur esse aliqua potentia passiva
              ex parte corporis, seu etiam inclinatio quaecumque ad animae conjunctionem, non est
              talis quod sufficiat ad rationem motus naturalis; unde resurrectio, simpliciter
              loquendo, est miraculosa, non naturalis, nisi secundum quid, ut ex dictis patet.</p>
            <p xml:id="ta-l4d43q1-d1e330">Ad primum ergo dicendum, quod Damascenus loquitur de illis quae inveniuntur in
              omnibus individuis ex principiis naturae creatis; non enim si divina operatione omnes
              homines dealbarentur, vel in uno loco congregarentur, sicut tempore diluvii factum
              est, propter hoc albedo esset proprietas naturalis hominis, vel esse in tali loco.</p>
            <p xml:id="ta-l4d43q1-d1e333">Ad secundum dicendum, quod ex rebus naturalibus non cognoscitur aliquid non naturale
              ratione demonstrante; sed ratione persuadente potest cognosci aliquid supra naturam;
              quia eorum quae supra naturam sunt, ea quae sunt in natura, aliquam similitudinem
              repraesentant; sicut unio corporis et animae repraesentat unionem spiritus ad Deum per
              gloriam fruitionis, ut Magister in 2, dist. 1, dixit; et simili modo exempla quae
              apostolus et Gregorius inducunt, fidei resurrectionis persuasive adminiculantur.</p>
            <p xml:id="ta-l4d43q1-d1e336">Ad tertium dicendum, quod ratio illa procedit de operatione illa quae determinatur ad
              id quod non est per naturam, sed naturae contrarium; hoc autem non est in
              resurrectione; et ideo non est ad propositum.</p>
            <p xml:id="ta-l4d43q1-d1e340">Ad quartum dicendum, quod tota operatio naturae est sub operatione divina, sicut
              operatio inferioris artis sub operatione superioris; unde sicut omnis operatio
              inferioris artis expectat aliquem finem ad quem non pervenitur nisi operatione artis
              superioris inducentis formam, vel utentis artificio facto; ita ad ultimum finem, ad
              quem tota naturae expectatio tendit, non potest perveniri operatione naturae; et
              propter hoc consecutio ejus non est naturalis.</p>
            <p xml:id="ta-l4d43q1-d1e343">Ad quintum dicendum, quod quamvis non possit esse motus naturalis qui terminatur ad
              quietem violentam, tamen potest esse motus non naturalis qui terminatur ad quietem
              naturalem, ut ex dictis patet.</p>
          </div>
        </div>
        <div xml:id="ta-l4d43q1-Dd1e348" type="articulus">
          <head xml:id="ta-l4d43q1-Hd1e350">Articulus 2</head>

          <head xml:id="ta-l4d43q1-Hd1e353" type="questionTitle">Utrum Christi resurrectio sit causa nostrae
            resurrectionis</head>

          <div xml:id="ta-l4d43q1-Dd1e356">
            <head xml:id="ta-l4d43q1-Hd1e358">Quaestiuncula 1</head>
            <p xml:id="ta-l4d43q1-d1e361">Ad secundum sic proceditur. Videtur quod Christi resurrectio non sit causa nostrae
              resurrectionis. Posita enim causa ponitur effectus. Sed posita resurrectione Christi
              non est secuta statim resurrectio aliorum mortuorum. Ergo resurrectio ejus non est
              causa nostrae resurrectionis.</p>
            <p xml:id="ta-l4d43q1-d1e364">Praeterea, effectus non potest esse nisi causa praecesserit. Sed resurrectio
              mortuorum esset, etiamsi Christus non resurrexisset; erat enim alius modus possibilis
              Deo ut homo liberaretur. Ergo resurrectio Christi non est causa nostrae
              resurrectionis.</p>
            <p xml:id="ta-l4d43q1-d1e367">Praeterea, idem est factivum unius in tota una specie. Sed resurrectio erit omnibus
              hominibus communis. Cum ergo resurrectio Christi non sit causa sui ipsius, non erit
              causa aliarum resurrectionum.</p>
            <p xml:id="ta-l4d43q1-d1e370">Praeterea, in effectu relinquitur aliquid de similitudine causae. Sed resurrectio, ad
              minus quorumdam, scilicet malorum, non habet aliquid simile resurrectioni Christi.
              Ergo resurrectionis illorum non erit causa resurrectio Christi.</p>
            <p xml:id="ta-l4d43q1-d1e374">Sed contra, illud quod est primum in quolibet genere, est causa eorum quae sunt post,
              ut patet in 2 Metaph. Sed Christus ratione suae resurrectionis corporalis dicitur
              primitiae dormientium 1 Cor., 5, et primogenitus mortuorum Apoc. 1. Ergo sua
              resurrectio est causa resurrectionis aliorum.</p>
            <p xml:id="ta-l4d43q1-d1e377">Praeterea resurrectio Christi magis convenit cum nostra resurrectione corporali quam
              cum resurrectione spirituali, quae est per justificationem. Sed resurrectio Christi
              est causa justificationis nostrae, ut patet Rom. 4, 25: <quote xml:id="ta-l4d43q1-Qd1e379" ana="#rom4_25">resurrexit propter
                justificationem nostram</quote>. Ergo est causa nostrae resurrectionis
              corporalis.</p>

          </div>
          <div xml:id="ta-l4d43q1-Dd1e384">
            <head xml:id="ta-l4d43q1-Hd1e386">Quaestiuncula 2</head>
            <p xml:id="ta-l4d43q1-d1e389">Ulterius. Videtur quod vox tubae non sit causa resurrectionis nostrae. Dicit enim
              Damascenus: <quote xml:id="ta-l4d43q1-Qd1e391">crede resurrectionem futuram divina voluntate, virtute et
                nutu</quote>. Ergo cum haec sint sufficiens causa resurrectionis, non oportet ponere
              causam ejus vocem tubae.</p>
            <p xml:id="ta-l4d43q1-d1e395">Praeterea, frustra vox emittitur ad eum qui audire non potest. Sed mortui non
              habebunt auditum. Ergo non est conveniens quod vox aliqua formetur ad resuscitandum
              eos.</p>
            <p xml:id="ta-l4d43q1-d1e398">Praeterea, si vox aliqua sit causa resurrectionis, hoc non erit nisi per virtutem
              divinitus voci datam; unde super illud Psalm. 67, 34: <quote xml:id="ta-l4d43q1-Qd1e400">dabit voci suae vocem
                virtutis</quote>, dicit Glossa, <quote xml:id="ta-l4d43q1-Qd1e403">resuscitandi corpora</quote>. Sed ex quo
              potentia data est, quamvis alicui miraculose detur, tamen actus qui sequitur, est
              naturalis; sicut patet in caecis miraculose illuminatis, qui naturaliter vident. Ergo
              si vox aliqua esset causa resurrectionis, resurrectio esset naturalis; quod falsum
              est.</p>
            <p xml:id="ta-l4d43q1-d1e407">Sed contra est quod dicitur 1 Thessal. 4, 15: <quote xml:id="ta-l4d43q1-Qd1e409">ipse dominus (...) in tuba Dei
                descendet de caelo, et mortui qui in Christo sunt, resurgent primi</quote>.</p>
            <p xml:id="ta-l4d43q1-d1e414">Praeterea, Joan. 5, 25 et 28 dicitur: <quote xml:id="ta-l4d43q1-Qd1e416">qui in monumentis sunt, audient vocem
                filii Dei; et qui audierint, vivent</quote>. Haec autem vox dicitur tuba, ut in
              littera patet. Ergo et cetera.</p>

          </div>
          <div xml:id="ta-l4d43q1-Dd1e421">
            <head xml:id="ta-l4d43q1-Hd1e423">Quaestiuncula 3</head>
            <p xml:id="ta-l4d43q1-d1e426">Ulterius. Videtur quod nullo modo ad resurrectionem Angeli operentur. Quia majoris
              virtutis est ostensiva resurrectio mortuorum quam generatio hominum. Sed quando
              homines generantur, anima non infunditur corpori mediantibus Angelis. Ergo nec
              resurrectio, quae est iterata conjunctio animae corpori, fiet ministerio
              Angelorum.</p>
            <p xml:id="ta-l4d43q1-d1e429">Praeterea, si ad aliquos Angelos hoc ministerium pertineat, maxime videtur pertinere
              ad virtutes, quarum est miraculosa facere. Sed eis non ascribitur, sed Archangelis, ut
              in littera patet. Ergo resurrectio non fiet ministerio Angelorum.</p>
            <p xml:id="ta-l4d43q1-d1e432">Sed contra est quod dicitur 1 Thessal., 4, quod dominus in voce Archangeli descendet
              de caelo, et mortui resurgent. Ergo resurrectio mortuorum ministerio angelico
              complebitur.</p>
          </div>
          <div xml:id="ta-l4d43q1-Dd1e437">
            <head xml:id="ta-l4d43q1-Hd1e439">Quaestiuncula 1</head>
            <p xml:id="ta-l4d43q1-d1e442">Respondeo dicendum ad primam quaestionem, quod Christus ratione humanae naturae
              dicitur Dei et hominum mediator, ut in 3 Lib., dist. 19, qu. unic., art. 5,
              quaestiunc. 2 et 3 dictum est; unde divina dona a Deo in homines mediante Christi
              humanitate proveniunt. Sicut ergo a morte spirituali liberari non possumus nisi per
              gratiae donum divinitus datum, ita nec a morte corporali nisi per resurrectionem
              divina virtute factam; et ideo sicut Christus primitias gratiae suscepit divinitus, et
              ejus gratia est causa nostrae gratiae; quia <quote xml:id="ta-l4d43q1-Qd1e444">de plenitudine ejus nos omnes
                accepimus; gratiam pro gratia</quote>; Joan. 1, 16: ita in ipso inchoata est
              resurrectio, et resurrectio sua causa est nostrae resurrectionis: ut sic Christus,
              inquantum est Deus, sit prima causa nostrae resurrectionis quasi aequivoca: sed
              inquantum est Deus et homo resurgens, est causa proxima, et quasi univoca, nostrae
              resurrectionis. Causa autem univoca agens producit effectum in similitudine suae
              formae; unde non solum est causa efficiens, sed exemplaris, istius effectus. Hoc autem
              contingit dupliciter. Quandoque enim ipsa forma, per quam attenditur similitudo
              agentis ad effectum, est directe principium actionis qua producitur ille effectus,
              sicut calor in igne calefaciente. Quandoque autem illius actionis qua effectus
              producitur, non est principium primo et per se ipsa forma secundum quam attenditur
              similitudo, sed principia illius formae; sicut si homo albus generaret hominem album,
              ipsa albedo generantis non est principium generationis activae; et tamen albedo
              generantis dicitur causa albedinis generati, quia principia albedinis in generante
              sunt principia generativa facientia albedinem in generato; et per hunc modum
              resurrectio Christi est causa nostrae resurrectionis; quia illud quod facit
              resurrectionem Christi, qui est causa efficiens univoca nostrae resurrectionis, agit
              ad resurrectionem nostram, scilicet virtus divinitatis ipsius Christi, quae sibi et
              patri communis est; unde dicitur Roman. 8, 2: <quote xml:id="ta-l4d43q1-Qd1e447">qui suscitavit Jesum Christum a
                mortuis, vivificabit mortalia corpora nostra</quote>. Sed ipsa resurrectio Christi
              virtute divinitatis adjunctae est causa quasi instrumentalis resurrectionis nostrae;
              operationes enim divinae agebantur mediante carne Christi quasi quodam organo, sicut
              ponit exemplum Damascenus in 3 Lib., de tactu corporali quo mundavit leprosum, Matth.
              8.</p>
            <p xml:id="ta-l4d43q1-d1e451">Ad primum ergo dicendum, quod causa sufficiens statim producit effectum suum ad quem
              ordinatur immediate, non autem effectum ad quem ordinatur mediante alio, quantumcumque
              sit sufficiens; sicut calor, quantumcumque sit intensus, non statim in primo instanti
              causat calorem, sed statim incipit movere ad calorem, quia calor est effectus ejus
              mediante motu. Resurrectio autem Christi dicitur causa nostrae resurrectionis, ut
              dictum est, non quia ipsa agat resurrectionem nostram, sed mediante principio suo,
              scilicet virtute divina, quae nostram resurrectionem faciet ad similitudinem
              resurrectionis Christi. Virtus autem omnia operatur mediante voluntate, quae est
              propinquissima effectui; unde non oportet quod statim resurrectione Christi facta,
              nostra resurrectio sit secuta; sed tunc sequitur quando voluntas Dei ordinavit.</p>
            <p xml:id="ta-l4d43q1-d1e454">Ad secundum dicendum, quod virtus divina non alligatur causis aliquibus secundis,
              quin effectus illarum posset immediate, vel aliis causis mediantibus, producere; sicut
              posset generationem inferiorum corporum causare etiam motu caeli non existente; et
              tamen secundum ordinem quem in rebus statuit, motus caeli est causa generationis
              inferiorum corporum. Similiter etiam secundum ordinem quem rebus humanis divina
              providentia praefixit, resurrectio Christi est causa nostrae resurrectionis; potuit
              tamen alium ordinem praefigere; et tunc esset alia causa nostrae resurrectionis,
              qualem Deus ordinasset.</p>
            <p xml:id="ta-l4d43q1-d1e457">Ad tertium dicendum, quod ratio illa procedit quando omnia quae sunt in una specie,
              habent eumdem ordinem ad causam primam illius effectus qui est inducendus in totam
              speciem. Sic autem non est in proposito: quia humanitas Christi propinquior est
              divinitati, cujus virtus est prima causa resurrectionis, quam humanitas aliorum; unde
              resurrectio Christi causatur a divinitate immediate; sed resurrectio aliorum mediante
              Christo homine resurgente.</p>
            <p xml:id="ta-l4d43q1-d1e461">Ad quartum dicendum, quod resurrectio omnium hominum habebit aliquid de similitudine
              resurrectionis Christi, quod scilicet pertinet ad vitam naturae, secundum quam omnes
              Christo fuerunt conformes; et ideo omnes resurgunt in vitam immortalem. Sed in
              sanctis, qui fuerunt Christo conformes per gratiam, erit conformitas quantum ad ea
              quae sunt gloriae.</p>

          </div>
          <div xml:id="ta-l4d43q1-Dd1e465">
            <head xml:id="ta-l4d43q1-Hd1e467">Quaestiuncula 2</head>
            <p xml:id="ta-l4d43q1-d1e470">Ad secundam quaestionem dicendum, quod causam effectui oportet aliquo modo conjungi:
              quia movens et motum, faciens et factum sunt simul, ut probatur in 7 Physic. Christus
              autem resurgens est causa univoca nostrae resurrectionis, ut supra dictum est, unde
              oportet quod in resurrectione corporum communi aliquo signo corporali dato Christus
              resurgens operetur: quod quidem signum, ut quidam dicunt, erit ad litteram vox Christi
              resurrectionem imperantis, sicut imperavit mari et cessavit tempestas, Matth. 5, 8.
              Quidam vero dicunt, quod hoc signum nihil aliud erit quam ipsa praesentatio evidens
              filii Dei in mundo, de qua dicitur Matth. 24, 27: <quote xml:id="ta-l4d43q1-Qd1e472" ana="#mt24_27">sicut fulgur quod venit ab
                oriente, et apparet in occidente, ita erit adventus filii hominis</quote>. Et
              innituntur auctoritati Gregorii, qui dicit, quod tubam sonare nihil aliud est quam
              mundo ut judicem filium demonstrare. Et secundum hoc ipsa apparitio filii Dei vox ejus
              dicitur: quia ei apparenti obediet tota natura ad corporum humanorum reparationem
              sicut imperanti; unde in jussu venire dicitur 1 Thessal. 4; et sic ejus apparitio
              inquantum habet vim cujusdam imperii, vox ejus dicitur; et haec vox quaecumque sit,
              quandoque dicitur clamor quasi praeconis ad judicium citantis; quandoque autem dicitur
              sonus tubae, vel propter evidentiam, ut in littera dicitur, vel propter convenientiam
              ad usum tubae qui erat in veteri testamento: tuba enim congregabantur ad Concilium,
              commovebantur ad praelium, et vocabantur ad festum. Resurgentes autem congregantur ad
              Concilium judicii, ad praelium quo <quote xml:id="ta-l4d43q1-Qd1e475">orbis terrarum pugnabit contra
                insensatos</quote>, ad festum aeternae solemnitatis.</p>
            <p xml:id="ta-l4d43q1-d1e479">Ad primum ergo dicendum, quod Damascenus in verbis illis circa materialem causam
              resurrectionis tria tangit; scilicet voluntatem divinam quae imperat, virtutem quae
              exequitur, et facilitatem exequendi, in hoc quod nutum adjunxit, ad similitudinem
              eorum quae in nobis sunt: illud enim valde facile est nobis facere quod statim ad
              dictum nostrum fit; sed multo major apparet facilitas, si ante verbum prolatum, ad
              primum signum voluntatis, quod nutus dicitur, executio nostrae voluntatis per
              ministros fiat; et talis noster nutus est quaedam causa praedictae executionis,
              inquantum per ipsum inducuntur alii ad nostram voluntatem explendam; nutus autem
              divinus, quo fiet resurrectio, nihil est aliud quam signum ab ipso datum, cui natura
              tota obediet ad resurrectionem mortuorum; et hoc signum idem est quod vox tubae, ut ex
              dictis patet.</p>
            <p xml:id="ta-l4d43q1-d1e482">Ad secundum dicendum, quod sicut formae sacramentorum habent virtutem sanctificandi,
              ut supra dictum est, non ex hoc quod audiuntur, sed ex hoc quod proferuntur; ita illa
              vox, quidquid sit, habebit efficaciam instrumentalem ad resuscitandum, non ex hoc quod
              sentitur, sed ex hoc quod profertur; sicut etiam vox ex ipsa impulsione aeris excitat
              dormientem solvendo organum sentiendi, non ex hoc quod cognoscatur; quia judicium de
              voce perveniente ad aures sequitur excitationem, et non est causa ejus.</p>
            <p xml:id="ta-l4d43q1-d1e485">Ad tertium dicendum, quod ratio illa procederet, si virtus data illi voci esset ens
              perfectum in natura: quia tunc quod ex ea procederet, virtutem jam naturalem factam
              principium haberet. Non autem est talis virtus illa, sed qualis supra dictum est esse
              in formis sacramentorum.</p>

          </div>
          <div xml:id="ta-l4d43q1-Dd1e489">
            <head xml:id="ta-l4d43q1-Hd1e491">Quaestiuncula 3</head>
            <p xml:id="ta-l4d43q1-d1e494">Ad tertiam quaestionem dicendum, quod Augustinus dicit in 3 de Trinit., quod sicut
              corpora crassiora et inferiora per subtiliora et potentiora quodam ordine reguntur;
              ita omnino corpora reguntur a Deo per spiritum vitae rationalem; et hoc etiam
              Gregorius in 4 Dialog. tangit. Unde in omnibus quae corporaliter a Deo fiunt, utitur
              Deus ministerio Angelorum. In resurrectione autem est aliquid ad transmutationem
              corporum pertinens, scilicet collectio cinerum, et eorum praeparatio ad reparationem
              humani corporis; unde quantum ad hoc in resurrectione utetur Deus ministerio
              Angelorum. Sed anima sicut immediate a Deo creata est, ita immediate a Deo corpori
              iterato unietur sine aliqua operatione Angelorum. Similiter etiam gloriam corporis
              ipse faciet absque ministerio Angelorum, sicut et animam immediate glorificat. Et
              istud Angelorum ministerium vox dicitur secundum unam expositionem, quae tangitur in
              littera.</p>
            <p xml:id="ta-l4d43q1-d1e497">Ad primum ergo patet solutio ex dictis.</p>
            <p xml:id="ta-l4d43q1-d1e500">Ad secundum dicendum, quod ministerium illud erit principaliter unius Archangeli,
              scilicet Michaelis, qui est princeps Ecclesiae, sicut fuit synagogae, sicut dicitur
              Daniel. 10: qui tamen agit ex influentia virtutum, et aliorum superiorum ordinum; unde
              quod ipse faciet, superiores ordines quodammodo facient. Similiter inferiores Angeli
              cooperabuntur ei circa resurrectionem singulorum, quorum custodiae deputati fuerunt;
              et sic vox illa potest dici unius et plurium Angelorum.</p>
          </div>
        </div>
        <div xml:id="ta-l4d43q1-Dd1e505" type="articulus">
          <head xml:id="ta-l4d43q1-Hd1e507">Articulus 3</head>

          <head xml:id="ta-l4d43q1-Hd1e510" type="questionTitle">Utrum tempus resurrectionis oporteat differri usque ad finem
            mundi, ut omnes simul resurgant</head>

          <div xml:id="ta-l4d43q1-Dd1e513">
            <head xml:id="ta-l4d43q1-Hd1e515">Quaestiuncula 1</head>
            <p xml:id="ta-l4d43q1-d1e518">Ad tertium sic proceditur. Videtur quod tempus resurrectionis non oporteat differri
              usque ad finem mundi, ut omnes simul resurgant. Quia major est convenientia capitis ad
              membra quam membrorum ad invicem, sicut causae ad effectus quam effectuum ad invicem.
              Sed Christus, qui est caput nostrum, non distulit resurrectionem suam usque ad finem
              mundi, ut simul cum omnibus resurgeret. Ergo nec oportet quod priorum sanctorum
              resurrectio usque ad finem mundi differatur, ut simul cum aliis resurgant.</p>
            <p xml:id="ta-l4d43q1-d1e521">Praeterea, resurrectio capitis causa est resurrectionis membrorum. Sed resurrectio
              quorumdam membrorum nobilium propter vicinitatem ad caput, non est dilata usque ad
              finem mundi, sed statim resurrectionem Christi secuta est, sicut pie creditur de beata
              virgine et Joanne Evangelista. Ergo et aliorum resurrectio tanto propinquior erit
              resurrectioni Christi, quanto per gratiam et meritum magis ei fuerint conformes.</p>
            <p xml:id="ta-l4d43q1-d1e524">Praeterea, status novi testamenti est perfectior, et expressius portat imaginem
              Christi, quam status veteris. Sed quidam patres veteris testamenti Christo resurgente
              resurrexerunt, sicut dicitur Matth. 27, 52, quod <quote xml:id="ta-l4d43q1-Qd1e526" ana="#mt27_52">multa corpora sanctorum qui
                dormierant, resurrexerunt</quote>. Ergo videtur quod nec sanctorum novi testamenti
              resurrectio differri debeat usque ad finem mundi, ut sit omnium simul.</p>
            <p xml:id="ta-l4d43q1-d1e530">Praeterea, post finem mundi non erit aliquis annorum numerus. Sed post resurrectionem
              mortuorum adhuc computantur multi anni usque ad resurrectionem aliorum, ut patet Apoc.
              20; dicitur enim ibi vers. 4: <quote xml:id="ta-l4d43q1-Qd1e532">vidi (...) animas decollatorum propter
                testimonium Jesu, et propter verbum Dei</quote>; et infra: <quote xml:id="ta-l4d43q1-Qd1e535">et vixerunt, et
                regnaverunt cum Christo mille annis; et ceteri mortuorum non vixerunt, donec
                consummentur mille anni</quote>. Ergo resurrectio omnium non differtur usque ad
              finem mundi, ut sit omnium simul.</p>
            <p xml:id="ta-l4d43q1-d1e540">Sed contra est quod Job 24: <quote xml:id="ta-l4d43q1-Qd1e542">homo cum dormierit, non resurget, donec atteratur
                caelum, nec evigilabit ut resurgat de somno suo</quote>; et loquitur de somno
              mortis. Ergo usque ad finem mundi, quando caelum atteretur, resurrectio hominum
              differtur.</p>
            <p xml:id="ta-l4d43q1-d1e546">Praeterea, Hebr. 11, 39, dicitur: <quote xml:id="ta-l4d43q1-Qd1e548" ana="#hebr11_39">hi omnes testimonio fidei probati non
                acceperunt repromissionem</quote>, idest plenam animae et corporis beatitudinem,
                <quote xml:id="ta-l4d43q1-Qd1e551">Deo aliquod aliud pro nobis providente, ne sine nobis consummarentur</quote>,
              idest perficerentur; Glossa: <quote xml:id="ta-l4d43q1-Qd1e554">ut communi gaudio omnium majus fieret gaudium
                singulorum</quote>. Sed non erit ante resurrectio quam corporum glorificatio: quia
                <quote xml:id="ta-l4d43q1-Qd1e557">reformabit corpus humilitatis nostrae configuratum corpori claritatis
                suae</quote>; Phil. 3, 21: et resurrectionis filii erunt sicut Angeli in caelo, ut
              patet Matth. 22. Ergo resurrectio differtur usque ad finem mundi, in quo omnes simul
              resurgent.</p>

          </div>
          <div xml:id="ta-l4d43q1-Dd1e562">
            <head xml:id="ta-l4d43q1-Hd1e564">Quaestiuncula 2</head>
            <p xml:id="ta-l4d43q1-d1e567">Ulterius. Videtur quod tempus illud non sit occultum. Quia cujus principium est
              determinatum et scitum, et finis potest determinate sciri; eo quod omnia mensurantur
              quadam periodo, ut dicitur in 2 de generatione. Sed principium mundi determinate
              scitur. Ergo et finis ipsius potest determinate sciri; et tunc erit tempus
              resurrectionis, et judicii: ergo tempus illud non est occultum.</p>
            <p xml:id="ta-l4d43q1-d1e570">Praeterea, Apoc. 17 dicitur, quod mulier, per quam Ecclesia significatur, habet locum
              paratum a Deo, in quo pascatur diebus mille ducentis sexaginta. Daniel. etiam 21,
              ponitur determinatus numerus dierum, per quos anni significari videntur, secundum
              illud Ezech. 4, 6: <quote xml:id="ta-l4d43q1-Qd1e572">diem pro anno dedit tibi</quote>. Ergo ex sacra Scriptura
              potest sciri determinate finis mundi, et resurrectionis tempus.</p>
            <p xml:id="ta-l4d43q1-d1e576">Praeterea, status novi testamenti praefiguratus fuit in veteri testamento. Sed scimus
              determinate tempus in quo vetus testamentum statum habuit. Ergo et potest sciri
              determinate tempus in quo novum testamentum statum habebit. Sed novum testamentum
              habebit statum usque ad finem mundi; unde dicitur Matth. ult., 20: <quote xml:id="ta-l4d43q1-Qd1e578" ana="#mt28_20">ecce ego
                vobiscum sum usque ad consummationem saeculi</quote>. Ergo potest sciri finis mundi,
              et resurrectionis tempus.</p>
            <p xml:id="ta-l4d43q1-d1e582">Sed contra, illud quod est ignoratum ab Angelis, est etiam hominibus multo magis
              occultum; quia ea ad quae homines naturali ratione pertingere possunt, multo limpidius
              et certius Angeli naturali cognitione cognoscunt; similiter etiam revelationes
              hominibus non fiunt nisi mediantibus Angelis, ut patet per Dionysium, 4 cap. Cael.
              Hier. Sed Angeli nesciunt tempus determinate, ut patet Matth. 24, 36: <quote xml:id="ta-l4d43q1-Qd1e584" ana="#mt24_36">de die
                illa et hora nemo scit, neque Angeli caelorum</quote>. Ergo tempus illud est
              hominibus occultum.</p>
            <p xml:id="ta-l4d43q1-d1e589">Praeterea, apostoli magis fuerunt conscii secretorum Dei quam alii sequentes, ut
              dicitur Rom. 8, 23: <quote xml:id="ta-l4d43q1-Qd1e591" ana="#rom8_23">ipsi primitias spiritus habent</quote>; Glossa
              interlinealis: <quote xml:id="ta-l4d43q1-Qd1e594">tempore prius, et ceteris abundantius</quote>. Sed eis de hoc
              ipso quaerentibus dictum est, Act. 1, 7: <quote xml:id="ta-l4d43q1-Qd1e597" ana="#act1_7">non est vestrum nosse tempora et
                momenta, quae pater in sua potestate posuit</quote>. Ergo multo magis est aliis
              occultum.</p>

          </div>
          <div xml:id="ta-l4d43q1-Dd1e602">
            <head xml:id="ta-l4d43q1-Hd1e604">Quaestiuncula 3</head>
            <p xml:id="ta-l4d43q1-d1e607">Ulterius. Videtur quod resurrectio non fiet subito, sed successive. Quia Ezech. 37,
              7, praenuntiatur resurrectio mortuorum, ubi dicitur: <quote xml:id="ta-l4d43q1-Qd1e609">accesserunt ossa ad ossa;
                et vidi, et ecce super ea nervi et carnes ascenderunt, et extenta est in eis cutis
                desuper; et spiritum non habebant</quote>. Ergo reparatio corporum tempore praecedit
              conjunctionem animarum; et sic resurrectio non erit subita.</p>
            <p xml:id="ta-l4d43q1-d1e613">Praeterea, illud ad quod exiguntur plures actiones se consequentes, non potest subito
              fieri. Sed ad resurrectionem exiguntur plures actiones se consequentes, scilicet
              collectio cinerum, reformatio corporis, et infusio animae. Ergo resurrectio non fiet
              subito.</p>
            <p xml:id="ta-l4d43q1-d1e616">Praeterea, omnis sonus tempore mensuratur. Sed sonus tubae causa erit resurrectionis,
              ut dictum est. Ergo resurrectio fiet in tempore, et non subito.</p>
            <p xml:id="ta-l4d43q1-d1e619">Praeterea, nullus motus localis potest esse subito, ut dicitur in Lib. de sensato.
              Sed ad resurrectionem exigitur aliquis motus localis in collectione cinerum. Ergo non
              fiet subito.</p>
            <p xml:id="ta-l4d43q1-d1e623">Sed contra est quod dicitur 1 Corinth. 15, 51: <quote xml:id="ta-l4d43q1-Qd1e625">omnes quidem resurgemus (...)
                in momento, in ictu oculi</quote>. Ergo resurrectio erit subito.</p>
            <p xml:id="ta-l4d43q1-d1e629">Praeterea, virtus infinita subito operatur. Sed, sicut Damascenus dicit, <quote xml:id="ta-l4d43q1-Qd1e631">crede
                resurrectionem futuram divina virtute</quote>; de qua constat quod infinita est.
              Ergo resurrectio fiet subito.</p>

          </div>
          <div xml:id="ta-l4d43q1-Dd1e637">
            <head xml:id="ta-l4d43q1-Hd1e639">Quaestiuncula 4</head>
            <p xml:id="ta-l4d43q1-d1e642">Ulterius. Videtur quod resurrectio non erit noctis tempore. Quia resurrectio non erit
                <quote xml:id="ta-l4d43q1-Qd1e644">donec atteratur caelum</quote>, ut dicitur Job 14. Sed cessante motu caeli,
              quod dicitur ejus attritio, non erit tempus, neque dies neque nox. Ergo resurrectio
              non erit in nocte.</p>
            <p xml:id="ta-l4d43q1-d1e648">Praeterea, finis uniuscujusque rei debet esse perfectissimus. Sed tunc erit finis
              temporis; unde in Apoc. dicitur quod tempus amplius non erit. Ergo tunc debet esse
              tempus in sui optima dispositione; et ita debet esse dies.</p>
            <p xml:id="ta-l4d43q1-d1e651">Praeterea, qualitas temporis debet respondere his quae geruntur in tempore. Unde
              Joan. 14, fit mentio de nocte, quando Judas exivit a consortio lucis. Sed tunc erit
              perfecta manifestatio omnium quae nunc latent; quia cum venerit dominus,
                <quote xml:id="ta-l4d43q1-Qd1e653">illuminabit abscondita tenebrarum, et manifestabit consilia cordium</quote>,
              ut dicitur 1 Corinth. 4, 5. Ergo debet esse in die.</p>
            <p xml:id="ta-l4d43q1-d1e657">Sed contra, resurrectio Christi est exemplar nostrae resurrectionis. Sed resurrectio
              Christi fuit in nocte, ut Gregorius dicit in Homil. paschali. Ergo et nostra
              resurrectio nocturno tempore erit.</p>
            <p xml:id="ta-l4d43q1-d1e661">Praeterea, adventus domini comparatur adventui furis in domum, ut patet Lucae 12. Sed
              fur in tempore noctis in domum venit. Ergo in tempore nocturno veniet. Sed veniente
              ipso fiet resurrectio, ut dictum est. Ergo resurrectio fiet tempore nocturno.</p>
          </div>
          <div xml:id="ta-l4d43q1-Dd1e665">
            <head xml:id="ta-l4d43q1-Hd1e667">Quaestiuncula 1</head>
            <p xml:id="ta-l4d43q1-d1e670">Respondeo dicendum ad primam quaestionem, quod, sicut Augustinus dicit in 3 de Trin.,
              divina providentia statuit ut corpora crassiora et inferiora per subtiliora et
              potentiora quodam ordine regantur; et ideo tota materia corporum inferiorum subjacet
              variationi secundum motum caelestium corporum; unde esset contra ordinem quem divina
              providentia in rebus statuit, si materia inferiorum corporum ad statum incorruptionis
              perduceretur manente motu corporum superiorum. Et quia secundum positionem fidei,
              resurrectio erit in vitam immortalem conformiter Christo, qui resurgens a mortuis, jam
              non moritur, ut dicitur Rom. 6; ideo humanorum corporum resurrectio usque ad finem
              mundi differetur, in quo motus caeli quiescet. Et propter hoc etiam quidam philosophi
              qui posuerunt motum caeli nunquam cessare, posuerunt reditum humanarum animarum ad
              corpora mortalia qualia nunc habemus, sive ponerent reditum animae ad idem corpus in
              fine magni anni, ut Empedocles, sive ad aliud, ut Pythagoras posuit quamlibet animam
              quodlibet corpus ingredi, ut dicitur in 1 de anima.</p>
            <p xml:id="ta-l4d43q1-d1e673">Ad primum ergo dicendum, quod quamvis caput magis conveniat cum membris convenientia
              proportionis, quae exigitur ad hoc quod in membra influat, quam membra ad invicem;
              tamen caput habet causalitatem quamdam super membra, qua membra carent; et in hoc
              membra differunt a capite, et conveniunt ad invicem. Unde resurrectio Christi exemplum
              quoddam nostrae resurrectionis est, ex cujus fide spes nobis de nostra resurrectione
              consurgit; non autem resurrectio alicujus membri Christi est causa resurrectionis
              ceterorum membrorum; et ideo resurrectio Christi debuit praecedere resurrectionem
              aliorum, qui omnes simul resurgere debuerunt in consummatione saeculorum.</p>
            <p xml:id="ta-l4d43q1-d1e676">Ad secundum dicendum, quod quamvis inter membra Christi sint quaedam aliis digniora,
              et magis capiti conformia, non tamen pertingunt ad rationem capitis, ut sint causa
              aliorum; et ideo ex conformitate ad Christum non debetur eis quod eorum resurrectio
              praecedat resurrectionem aliorum, quasi exemplar exemplatum, sicut dictum est de
              resurrectione Christi. Sed quod aliquibus hoc sit concessum, quod eorum resurrectio
              non sit usque ad communem resurrectionem dilata, est ex speciali gratiae privilegio,
              non ex debito conformitatis ad Christum.</p>
            <p xml:id="ta-l4d43q1-d1e679">Ad tertium dicendum, quod de illa resurrectione sanctorum cum Christo videtur
              dubitare Hieronymus in sermone de assumptione, utrum scilicet peracto resurrectionis
              testimonio iterum mortui sint, ut sic eorum magis fuerit suscitatio quaedam, sicut
              fuit Lazari, quam vera resurrectio, qualis erit in fine mundi; an ad immortalem vitam
              vere resurrexerint, semper in corpore victuri, in caelum cum Christo ascendentes
              corporaliter, ut Glossa dicit Matth. 27. Et hoc probabilius videtur; quia ad hoc quod
              verum testimonium de vera resurrectione Christi proferrent, congruum fuit quod vere
              resurgerent, sicut Hieronymus alibi dicit. Nec eorum resurrectio propter ipsos
              accelerata est, sed propter resurrectionem Christi testificandam; quod quidem
              testimonium erat ad fundandum fidem novi testamenti; unde decentius factum est per
              patres veteris testamenti quam per eos qui jam novo testamento fundato decesserunt.
              Tamen sciendum est, quod etsi de resurrectione eorum in Evangelio mentio fiat ante
              resurrectionem Christi, tamen, ut per textum patet, intelligendum est per
              anticipationem esse dictum, quod frequenter historiographis accidit. Nullus enim vera
              resurrectione ante Christum resurrexit, eo quod ipse est primitiae dormientium, ut
              dicitur 1 Corinth. 15, quamvis aliqui fuerunt resuscitati ante Christi resurrectionem;
              ut de Lazaro patet Joan. 11.</p>
            <p xml:id="ta-l4d43q1-d1e683">Ad quartum dicendum, quod occasione illorum verborum, ut Augustinus narrat, 20 Lib.
              de Civit. Dei, quidam haeretici posuerunt primam resurrectionem futuram esse
              mortuorum, ut cum Christo mille annis in terra regnarent; unde vocati sunt Chiliastae,
              quasi millenarii; et Augustinus ibidem ostendit verba illa aliter esse intelligenda,
              scilicet de resurrectione spirituali, per quam homines a peccatis dono gratiae
              resurgunt. Secunda autem resurrectio est corporum. Regnum autem Christi dicitur
              Ecclesia, in qua cum ipso non solum martyres, sed etiam alii electi regnant, ut a
              parte totum intelligatur. Vel regnant cum Christo in gloria quantum ad omnes. Et fit
              specialiter mentio de martyribus, quia ipsi praecipue regnant mortui, qui usque ad
              mortem secundum veritatem certaverunt. Millenarius autem non significat aliquem certum
              numerum, sed designat totum temporis quod nunc agitur, in quo sancti cum Christo
              regnant; quia numerus millenarius designat universalitatem magis quam centenarius, eo
              quod centenarius est quadratum denarii, sed millenarius est numerus solidus ex duplici
              ductu denarii in seipsum surgens, quia decies decem decies mille sunt; et similiter in
              Psal. 104, 8 dicitur: <quote xml:id="ta-l4d43q1-Qd1e685">verbi quod mandavit in mille generationes</quote>, idest
              omnes.</p>

          </div>
          <div xml:id="ta-l4d43q1-Dd1e690">
            <head xml:id="ta-l4d43q1-Hd1e692">Quaestiuncula 2</head>
            <p xml:id="ta-l4d43q1-d1e695">Ad secundam quaestionem dicendum, quod sicut dicit Augustinus in Lib. 83 quaest.,
              quaest. 58, aetas ultima humani generis, quae incipit a domini adventu usque ad finem
              saeculi, in quibus generationibus computetur incertum est, sicut etiam senectus, quae
              est ultima aetas hominis, non habet determinatum tempus secundum mensuram aliarum, cum
              quandoque sola tantum teneat temporis quantum reliquae omnes aetates. Hujus autem
              ratio est, quia determinatus numerus futuri temporis sciri non potest nisi vel per
              revelationem vel per naturalem rationem. Tempus autem quod erit usque ad
              resurrectionem, numerari non potest naturali ratione: quia simul erit resurrectio et
              finis motus caeli, ut dictum est: ex motu autem accipitur numerus omnium quae
              determinato tempore per naturalem rationem futura praevidentur. Ex motu autem caeli
              non potest cognosci finis ejus; quia cum sit circularis, ex hoc ipso habet quod
              secundum naturam suam possit in perpetuum durare. Unde naturali ratione tempus quod
              erit usque ad resurrectionem, numerari non potest. Similiter nec per revelationem
              haberi potest, ideo, ut omnes semper sint soliciti et praeparati ad Christo
              occurrendum; et propter hoc etiam apostolis de hoc quaerentibus respondit, Act. 1, 7:
                <quote xml:id="ta-l4d43q1-Qd1e697">non est vestrum nosse tempora vel momenta, quae pater posuit in sua
                potestate</quote>; in quo, ut Augustinus dicit, 18 de Civ. Dei, omnium de hac re
              calculantium digitos resolvit, et quiescere jubet. Quod enim apostolis quaerentibus
              noluit indicare, nec aliis revelabit. Unde illi omnes qui tempus praedictum numerare
              voluerunt, hactenus falsiloqui sunt inventi. Quidam enim, ut Augustinus dixit ibidem,
              dixerunt ab ascensione domini usque ad ultimum ejus adventum quadringentos annos posse
              compleri, alii quingentos, alii mille: quorum falsitas patet; et similiter patebit
              eorum qui adhuc computare non cessant.</p>
            <p xml:id="ta-l4d43q1-d1e701">Ad primum ergo dicendum, quod eorum quorum finis cognoscitur principio noto, oportet
              mensuram nobis esse cognitam; et ideo cognito principio alicujus rei, cujus duratio
              mensuratur motu caeli, possumus cognoscere ejus finem, eo quod motus caeli est nobis
              notus. Sed mensura durationis motus caeli est sola divina dispositio, quae est nobis
              occulta; et ideo quantumcumque sciamus principium ejus, finem scire non possumus.</p>
            <p xml:id="ta-l4d43q1-d1e704">Ad secundum dicendum, quod per mille ducentos sexaginta dies, de quibus fit mentio
              Apoc. 12, significatur omne tempus in quo Ecclesia durat, et non aliquis determinatus
              numerus annorum; et hoc ideo, quia praedicatio Christi, super quam fundatur Ecclesia,
              duravit tribus annis cum dimidio; quod tempus vere continet aequalem numerum dierum
              numero praedicto. Similiter etiam numerus eorum qui in Daniele ponitur, non est
              referendus ad numerum annorum aliquorum qui sint usque ad finem mundi, vel usque ad
              praedicationem Antichristi; sed debet referri ad tempus quo praedicabit Antichristus,
              et quo persecutio ejus durabit.</p>
            <p xml:id="ta-l4d43q1-d1e707">Ad tertium dicendum, quod quamvis status novi testamenti in generali sit
              praefiguratus per statum veteris testamenti; non tamen oportet quod singula
              respondeant singulis, praecipue cum in Christo omnes figurae veteris testamenti
              fuerint completae; et ideo Augustinus, 18 de Civ. Dei, respondet quibusdam, qui
              volebant accipere numerum persecutionum quae Ecclesia passa est et passura secundum
              numerum plagarum Aegypti, dicens: <quote xml:id="ta-l4d43q1-Qd1e709">ego per illas res gestas in Aegypto istas
                persecutiones prophetice significatas esse non arbitror; quamvis ab eis qui hoc
                putant, exquisite et ingeniose illa singula his singulis comparata videantur, non
                prophetico spiritu, sed conjectura mentis humanae, quae aliquando ad verum pervenit,
                aliquando fallitur</quote>. Et similiter videtur esse de dictis abbatis Joachim, qui
              per tales conjecturas de futuris aliqua vera praedixit, et in aliquibus deceptus
              fuit.</p>

          </div>
          <div xml:id="ta-l4d43q1-Dd1e714">
            <head xml:id="ta-l4d43q1-Hd1e716">Quaestiuncula 3</head>
            <p xml:id="ta-l4d43q1-d1e719">Ad tertiam quaestionem dicendum, quod in resurrectione aliquid fiet ministerio
              Angelorum, et aliquid virtute divina immediate, ut dictum est. Illud ergo quod
              Angelorum ministerio fiet, non erit in instanti, si instans dicatur indivisibile
              temporis; erit tamen in instanti, si instans accipiatur pro tempore imperceptibili.
              Illud autem quod fiet virtute divina immediate, fiet subito, scilicet in termino
              temporis quo Angelorum opus complebitur: quia virtus superior inferiorem ad
              perfectionem adducit.</p>
            <p xml:id="ta-l4d43q1-d1e722">Ad primum ergo dicendum, quod Ezechiel loquebatur populo rudi, sicut et Moyses; unde
              sicut Moyses distinxit opera sex dierum per dies, ut rudis populus capere posset,
              quamvis omnia simul sint facta, secundum Augustinum; ita Ezechiel diversa quae in
              resurrectione futura sunt expressit, quamvis omnia simul futura sint in instanti.</p>
            <p xml:id="ta-l4d43q1-d1e725">Ad secundum dicendum, quod quamvis illae operationes sint consequentes invicem
              natura, sunt tamen simul tempore: quia vel sunt in eodem instanti, vel una est in
              instanti ad quod alia terminatur.</p>
            <p xml:id="ta-l4d43q1-d1e728">Ad tertium dicendum, quod idem videtur esse de sono illo et de formis sacramentorum;
              scilicet quod in ultimo instanti prolationis effectum suum habebunt.</p>
            <p xml:id="ta-l4d43q1-d1e732">Ad quartum dicendum, quod congregatio cinerum, quae sine motu locali esse non potest,
              fiet ministerio Angelorum; et ideo erit in tempore, sed imperceptibili, propter
              facilitatem operandi quae competit Angelis.</p>

          </div>
          <div xml:id="ta-l4d43q1-Dd1e736">
            <head xml:id="ta-l4d43q1-Hd1e738">Quaestiuncula 4</head>
            <p xml:id="ta-l4d43q1-d1e741">Ad quartam quaestionem dicendum, quod determinata hora temporis qua fiet resurrectio,
              pro certo sciri non potest, ut patet in littera; tamen satis probabiliter dicitur a
              quibusdam, quod resurrectio erit quasi in crepusculo, sole existente in oriente, et
              luna in occidente: quia in tali dispositione sol et luna creduntur creata, ut sic
              eorum circulatio compleatur penitus per reditum ad eumdem punctum; unde de Christo
              dicitur quod resurrexit tali hora.</p>
            <p xml:id="ta-l4d43q1-d1e744">Ad primum ergo dicendum, quod quando resurrectio erit, non erit tempus, sed finis
              temporis: quia in eodem instanti in quo cessabit motus caeli, erit resurrectio
              mortuorum; et tamen erit situs siderum secundum dispositionem qua se habet nunc in
              aliqua determinata hora; et secundum hoc dicitur resurrectio futura tali vel tali
              hora.</p>
            <p xml:id="ta-l4d43q1-d1e747">Ad secundum dicendum, quod optima dispositio temporis dicitur esse in meridie propter
              illuminationem solis. Sed tunc civitas Dei non egebit sole neque luna; quia claritas
              Dei illuminabit eam, ut dicitur Apoc. 21; et ideo quantum ad hoc non refert utrum in
              die vel in nocte resurrectio fiat.</p>
            <p xml:id="ta-l4d43q1-d1e750">Ad tertium dicendum, quod tempori illi congruit manifestatio quantum ad ea quae tunc
              gerentur, et occultatio quantum ad determinationem ipsius temporis; et ideo utrumque
              congrue fieri potest, ut scilicet resurrectio sit in die, vel in nocte.</p>
          </div>
        </div>
        <div xml:id="ta-l4d43q1-Dd1e756" type="articulus">
          <head xml:id="ta-l4d43q1-Hd1e758">Articulus 4</head>

          <head xml:id="ta-l4d43q1-Hd1e761" type="questionTitle">Utrum mors erit terminus a quo resurrectionis in omnibus</head>

          <div xml:id="ta-l4d43q1-Dd1e764">
            <head xml:id="ta-l4d43q1-Hd1e766">Quaestiuncula 1</head>
            <p xml:id="ta-l4d43q1-d1e769">Ad quartum sic proceditur. Videtur quod mors non erit terminus a quo resurrectionis
              in omnibus. Quia quidam non morientur, sed immortalitate supervestientur: dicitur enim
              in symbolo, quod ipse <quote xml:id="ta-l4d43q1-Qd1e771">venturus est judicare vivos et mortuos</quote>. Hoc autem
              non potest intelligi quantum ad tempus judicii, quia tunc erunt omnes vivi. Ergo
              oportet quod referatur haec distinctio ad tempus praecedens; et ita non omnes ante
              judicium morientur.</p>
            <p xml:id="ta-l4d43q1-d1e775">Praeterea, naturale et commune desiderium non potest esse vacuum et inane quin in
              aliquibus expleatur. Sed secundum apostolum, 2 Corinth. 5, hoc est commune desiderium
              quod nolumus expoliari, sed supervestiri. Ergo aliqui erunt qui nunquam expoliabuntur
              corpore per mortem, sed supervestientur gloria resurrectionis.</p>
            <p xml:id="ta-l4d43q1-d1e778">Praeterea, Augustinus in Ench., dicit, quod quatuor ultimae petitiones orationis
              dominicae ad praesentem vitam pertinent, quarum una est: <quote xml:id="ta-l4d43q1-Qd1e780">dimitte nobis debita
                nostra</quote>. Ergo Ecclesia petit in hac vita sibi omnia debita relaxari. Sed
              Ecclesiae oratio non potest esse cassa quin exaudiatur. Joan. 16, 23: <quote xml:id="ta-l4d43q1-Qd1e783">quidquid
                petieritis patrem in nomine meo, dabit vobis</quote>. Ergo Ecclesia in aliquo hujus
              vitae tempore omnium debitorum remissionem consequetur. Sed unum de debitis quo pro
              peccato primi parentis astringimur, est quod nascimur in originali peccato. Ergo
              aliquando hoc Ecclesiae Deus praestabit, quod homines sine peccato originali
              nascentur. Sed mors est poena originalis peccati. Ergo aliqui homines erunt circa
              finem mundi qui non morientur; et sic idem quod prius.</p>
            <p xml:id="ta-l4d43q1-d1e787">Praeterea, via compendiosior est semper sapienti magis eligenda. Sed compendiosior
              via est quod homines qui vivi inveniuntur, in impassibilitatem resurrectionis
              transferantur, quam quod prius moriantur, et postea resurgant a morte in
              immortalitatem. Ergo Deus, qui est summe sapiens, hanc viam elegit in illis qui vivi
              invenientur; et sic idem quod prius.</p>
            <p xml:id="ta-l4d43q1-d1e791">Sed contra, 1 Corinth. 15, 36: <quote xml:id="ta-l4d43q1-Qd1e793">semen quod seminas, non vivificatur, nisi prius
                moriatur</quote>; et loquitur sub similitudine seminis de resurrectione corporum.
              Ergo corpora a morte resurgent.</p>
            <p xml:id="ta-l4d43q1-d1e797">Praeterea, 1 Corinth. 15, 22: <quote xml:id="ta-l4d43q1-Qd1e799">sicut in Adam omnes moriuntur, ita in Christo
                omnes vivificabuntur</quote>. Sed in Christo vivificabuntur. Ergo in Adam omnes
              morientur; et sic resurrectio omnium erit a morte.</p>

          </div>
          <div xml:id="ta-l4d43q1-Dd1e804">
            <head xml:id="ta-l4d43q1-Hd1e806">Quaestiuncula 2</head>
            <p xml:id="ta-l4d43q1-d1e809">Ulterius. Videtur quod non omnium resurrectio erit a cineribus. Resurrectio enim
              Christi est exemplar nostrae resurrectionis. Sed resurrectio ejus non fuit a
              cineribus; quia caro ejus non vidit corruptionem, ut dicitur in Psalm. 15, et Act. 2.
              Ergo nec resurrectio omnium erit a cineribus.</p>
            <p xml:id="ta-l4d43q1-d1e812">Praeterea, corpus hominis non semper comburitur. Sed in cineres non potest aliquid
              resolvi nisi per combustionem. Ergo non omnes a cineribus resurgent.</p>
            <p xml:id="ta-l4d43q1-d1e815">Praeterea, corpus hominis mortui non statim post mortem in pulverem redigitur. Sed
              quidam statim post mortem resurgent, ut in littera dicitur, scilicet illi qui vivi
              invenientur. Ergo non omnes resurgent a cineribus.</p>
            <p xml:id="ta-l4d43q1-d1e818">Praeterea, terminus a quo respondet termino ad quem. Sed terminus ad quem
              resurrectionis non est idem in bonis et malis. 1 Corinth. 15, 51: <quote xml:id="ta-l4d43q1-Qd1e820">omnes quidem
                resurgemus, sed non omnes immutabimur</quote>. Ergo nec est idem terminus a quo; et
              sic, si mali resurgent a cineribus, boni a cineribus non resurgent.</p>
            <p xml:id="ta-l4d43q1-d1e825">Sed contra est quod Haymo dicit: <quote xml:id="ta-l4d43q1-Qd1e827">omnes in originali peccato natos tenet haec
                sententia; terra es, et in terram ibis</quote>. Sed omnes qui in communi
              resurrectione resurgent, fuerunt nati in originali peccato, vel nativitate ex utero
              vel saltem nativitate in utero. Ergo omnes a cineribus resurgent.</p>
            <p xml:id="ta-l4d43q1-d1e831">Praeterea, multa sunt in corpore humano quae non sunt de veritate naturae humanae.
              Sed omnia illa auferentur. Ergo oportet omnia corpora ad cineres resolvi.</p>

          </div>
          <div xml:id="ta-l4d43q1-Dd1e835">
            <head xml:id="ta-l4d43q1-Hd1e837">Quaestiuncula 3</head>
            <p xml:id="ta-l4d43q1-d1e840">Ulterius. Videtur quod pulveres illi ex quibus corpus humanum reparabitur, habeant
              aliquam naturalem inclinationem ad animam quae eis conjungetur. Si enim nullam
              inclinationem habent ad animam, eodem modo se haberent ad illam animam sicut alii
              pulveres. Ergo non esset differentia utrum ex illis vel aliis pulveribus reficeretur
              corpus animae conjungendum; quod est falsum.</p>
            <p xml:id="ta-l4d43q1-d1e843">Praeterea, major est dependentia corporis ad animam quam animae ad corpus. Sed anima
              separata a corpore adhuc habet aliquam dependentiam ad corpus, unde retardatur ejus
              motus in Deum propter appetitum corporis, ut dicit Dionysius de Divin. Nomin. Ergo
              multo fortius corpus separatum ab anima adhuc habet naturalem inclinationem ad animam
              illam.</p>
            <p xml:id="ta-l4d43q1-d1e846">Praeterea, Job 20, 2, dicitur: <quote xml:id="ta-l4d43q1-Qd1e848">ossa ejus implebuntur vitiis adolescentiae
                ejus, et cum eo in pulvere dormient</quote>. Sed vitia non sunt nisi in anima. Ergo
              adhuc in illis cineribus remanebit aliqua naturalis inclinatio ad animam.</p>
            <p xml:id="ta-l4d43q1-d1e852">Sed contra, corpus humanum potest resolvi ad ipsa elementa, vel etiam in carnes
              aliorum animalium converti. Sed elementa sunt homogenea, et similiter caro leonis, vel
              alterius animalis. Cum ergo in aliis partibus elementorum vel animalium non sit aliqua
              inclinatio naturalis ad illam animam, nec in illis partibus in quas conversum est
              corpus humanum, erit aliqua inclinatio ad animam. Patet per auctoritatem Augustini in
              Enchirid.: <quote xml:id="ta-l4d43q1-Qd1e854">corpus humanum in quamcumque aliorum corporum substantiam, vel in
                ipsa elementa vertatur, in quorumcumque hominum seu animalium cibum cedat, carnemque
                vertatur (...) illi animae humanae in puncto temporis cedet quae illud prius, ut
                homo fieret, viveret et cresceret, animavit</quote>.</p>
            <p xml:id="ta-l4d43q1-d1e859">Praeterea, cuilibet inclinationi naturali respondet aliquod agens naturale; alias
              natura deficeret in necessariis. Sed nullo agente naturali possunt praedicti pulveres
              eidem animae iterato conjungi. Ergo in eis non est aliqua naturalis inclinatio ad
              praedictam conjunctionem.</p>
          </div>
          <div xml:id="ta-l4d43q1-Dd1e864">
            <head xml:id="ta-l4d43q1-Hd1e866">Quaestiuncula 1</head>
            <p xml:id="ta-l4d43q1-d1e869">Respondeo dicendum ad primam quaestionem, quod super hac quaestione varie loquuntur
              sancti, ut in littera patet; tamen haec est securior et communior opinio, quod omnes
              morientur, et a morte resurgent; et hoc propter tria. Et primo, quia magis concordat
              divinae justitiae, quae humanam naturam pro peccato primi parentis damnavit, ut omnes
              qui per actum naturae ab eo originem ducerent, infectionem originalis peccati
              contraherent, et per consequens mortis debitores essent. Secundo, quia magis concordat
              divinae Scripturae, quae omnium futuram resurrectionem praedicit; resurrectio autem
              proprie non est nisi ejus quod cecidit, et dissolutum est, ut Damascenus dicit.
              Tertio, quia magis concordat ordini naturae, in quo invenimus quod illud quod
              corruptum et vitiatum est, in suam novitatem non reducitur nisi corruptione mediante;
              sicut acetum non fit vinum nisi aceto corrupto, et in humorem vitis transeunte. Unde
              cum natura humana in defectum necessitatis moriendi devenerit, non erit reditus ad
              immortalitatem nisi morte mediante. Convenit etiam ordini naturae propter aliam
              rationem: quia, ut in 8 Phys. dicitur, motus caeli est ut vita quaedam natura
              existentibus omnibus, sicut etiam motus cordis totius corporis quaedam vita est; unde
              sicut cessante motu cordis, omnia membra mortificantur; ita cessante motu caeli, non
              potest aliquid vivum remanere in illa vita quae ex influentia illius motus
              conservabatur. Talis autem est vita quam nunc degimus; unde oportet quod ex hac vita
              discedant qui post motum caeli quiescentem victuri sunt.</p>
            <p xml:id="ta-l4d43q1-d1e872">Ad primum ergo dicendum, quod distinctio illa mortuorum et vivorum non est referenda
              ad ipsum judicii tempus, nec ad totum tempus praeteritum; quia omnes judicandi aliquo
              tempore fuerunt vivi, et aliquo tempore mortui; sed ad illud tempus determinatum quod
              immediate judicium praecedet, quando scilicet judicii signa incipient apparere.</p>
            <p xml:id="ta-l4d43q1-d1e875">Ad secundum dicendum, quod perfectum sanctorum desiderium non potest esse vanum; sed
              nihil prohibet desiderium conditionatum eorum esse vanum; et tale est desiderium quo
              nolumus expoliari sed supervestiri, scilicet si possibile sit; et hoc desiderium a
              quibusdam velleitas dicitur.</p>
            <p xml:id="ta-l4d43q1-d1e878">Ad tertium dicendum, quod hoc est erroneum dicere, quod aliquis sine peccato
              originali concipiatur praeter Christum; quia ille qui sine peccato originali
              conciperetur, non indigeret redemptione quae facta est per Christum; et sic Christus
              non esset omnium hominum redemptor. Nec potest dici, quod non hac redemptione
              indiguerunt, quia praestitum fuit eis ut sine peccato conciperentur; quia illa gratia
              facta est parentibus, ut in eis vitium naturae sanaretur, quo manente, sine originali
              peccato generare non possent; vel ipsi naturae quae sanata est. Oportet autem ponere,
              quod quilibet personaliter redemptione Christi indigeat, non solum ratione naturae.
              Liberari autem a malo, vel a debito absolvi non potest nisi qui debitum incurrit, vel
              in malum dejectus fuit; et ita non possent omnes fructum dominicae redemptionis in
              seipsis percipere, nisi omnes debitores nascerentur, et malo subjecti; unde dimissio
              debitorum et liberatio a malo non potest intelligi, quod aliquis sine debito vel
              immunis a malo nascatur; sed quia cum debito natus postea per gratiam Christi
              liberatur. Nec etiam sequitur, si potest sine errore poni quod aliqui sine originali
              peccato nascantur, quamvis mors sit poena originalis peccati; quia Deus potest ex
              misericordia alicui relaxare poenam ad quam obligatur ex culpa praeterita, sicut
              adulteram sine poena dimisit Joan. 8; et similiter poterit liberare a morte eos qui
              reatum mortis contraxerunt cum originali nascendo; et sic non sequitur: si non
              morientur, ergo nascuntur sine originali.</p>
            <p xml:id="ta-l4d43q1-d1e882">Ad quartum dicendum, quod non semper via compendiosior est magis eligenda, sed solum
              quando est magis vel aequaliter accommoda ad finem consequendum; et sic non est hic,
              ut ex dictis patet.</p>

          </div>
          <div xml:id="ta-l4d43q1-Dd1e886">
            <head xml:id="ta-l4d43q1-Hd1e888">Quaestiuncula 2</head>
            <p xml:id="ta-l4d43q1-d1e891">Ad secundam quaestionem dicendum, quod eisdem rationibus quibus ostensum est omnes a
              morte resurgere, est etiam ostendendum quod omnes resurgent a cineribus in communi
              resurrectione, nisi aliquibus ex privilegio specialis gratiae sit contrarium indultum,
              sicut et resurrectionis acceleratio. Scriptura autem sacra sicut resurrectionem
              praenuntiat, ita et reformationem corporum, Phil. 3; et ideo oportet quod sicut omnes
              moriuntur ad hoc quod omnes vere resurgere possint, ita omnium corpora dissolvantur ad
              hoc quod omnium corpora reformari possint; sicut enim in poenam hominis mors a divina
              justitia est inflicta, ita et corporis resolutio, ut patet Genes. 112, 9: <quote xml:id="ta-l4d43q1-Qd1e893">terra
                es, et in terram ibis</quote>. Similiter etiam ordo naturae exigit ut non solum
              animae et corporis conjunctio solvatur, sed etiam elementorum commixtio; sicut etiam
              acetum non potest in vini qualitatem reduci, nisi prius facta resolutione in materiam
              praejacentem; ipsa enim elementorum commixtio ex motu caeli causatur et conservatur,
              quo cessante omnia mixta in pura elementa resolventur.</p>
            <p xml:id="ta-l4d43q1-d1e897">Ad primum ergo dicendum, quod resurrectio Christi exemplar est nostrae resurrectionis
              quo ad terminum ad quem; non autem quo ad terminum a quo.</p>
            <p xml:id="ta-l4d43q1-d1e900">Ad secundum dicendum, quod per cineres intelliguntur omnes reliquiae quae remanent
              humano corpore resoluto, duplici ratione. Primo, quia mos erat apud antiquos corpora
              mortuorum comburere, et cineres conservare; unde inolevit modus loquendi, ut ea in
              quae corpus humanum resolvitur, cineres dicantur. Secundo propter causam resolutionis,
              quae est incendium fomitis, quo corpus humanum radicitus est infectum; unde ad
              purgationem hujus infectionis oportet usque ad prima componentia corpus humanum
              resolvi. Quod autem per incendium resolvitur, dicitur in cineres resolvi; et ideo ea
              in quae corpus humanum dissolvitur, cineres dicuntur.</p>
            <p xml:id="ta-l4d43q1-d1e903">Ad tertium dicendum, quod ille ignis qui faciem mundi purgabit, poterit statim
              corpora illorum qui vivi invenientur, usque ad cineres resolvere, sicut etiam alia
              mixta resolvet in praejacentem materiam.</p>
            <p xml:id="ta-l4d43q1-d1e907">Ad quartum dicendum, quod motus non accipit speciem a termino a quo, sed a termino ad
              quem; et ideo resurrectio sanctorum, quae erit gloriosa, oportet quod differat a
              resurrectione impiorum, quae non erit gloriosa, penes terminum ad quem, non autem
              penes terminum a quo. Contingit enim frequenter non esse eumdem terminum ad quem
              existente eodem termino a quo; sicut de nigredine potest moveri aliquid in albedinem
              et in pallorem.</p>

          </div>
          <div xml:id="ta-l4d43q1-Dd1e911">
            <head xml:id="ta-l4d43q1-Hd1e913">Quaestiuncula 3</head>
            <p xml:id="ta-l4d43q1-d1e916">Ad tertiam quaestionem dicendum, quod circa hoc est triplex opinio. Quidam enim
              dicunt, quod corpus humanum nunquam resolvitur usque ad elementa; et ita semper in
              cineribus manet aliqua vis addita elementis quae facit naturalem inclinationem ad
              eamdem animam. Sed haec positio contrariatur auctoritati Augustini indirecte, et
              sensui, et rationi: quia omnia composita ex contrariis possibile est resolvi in ea ex
              quibus componuntur. Et ideo alii dicunt, quod illae partes elementorum in quas humanum
              corpus resolvitur, retinent plus de luce ex hoc quod fuerunt animae humanae
              conjunctae, et ex hoc habent quamdam inclinationem ad animas. Sed hoc iterum frivolum
              est: quia partes elementorum sunt unius naturae, et aequaliter habent participationem
              lucis et obscuritatis. Et ideo aliter dicendum est, quod in cineribus illis nulla est
              naturalis inclinatio ad resurrectionem, sed solum ex ordine divinae providentiae, quae
              statuit illos cineres iterum animae conjungi; et ex hoc convenit quod illae partes
              elementorum iterato conjungantur, et non aliae.</p>
            <p xml:id="ta-l4d43q1-d1e919">Unde patet solutio ad primum.</p>
            <p xml:id="ta-l4d43q1-d1e922">Ad secundum dicendum, quod anima separata a corpore manet in eadem natura quam
              habebat cum corpori esset conjuncta; quod de corpore non contingit; et ideo non est
              simile.</p>
            <p xml:id="ta-l4d43q1-d1e925">Ad tertium dicendum, quod verbum illud Job non est intelligendum, quod vitia actu
              maneant in pulveribus mortuorum, sed secundum ordinem divinae justitiae, quo sunt
              deputati pulveres illi ad corporis reparationem, quod pro peccatis commissis
              cruciabitur in aeternum.</p>
          </div>
        </div>
        <div xml:id="ta-l4d43q1-Dd1e930" type="articulus">
          <head xml:id="ta-l4d43q1-Hd1e932">Articulus 5</head>

          <head xml:id="ta-l4d43q1-Hd1e935" type="questionTitle">Utrum post resurrectionem quilibet cognoscet peccata quae
            fecit</head>

          <div xml:id="ta-l4d43q1-Dd1e938">
            <head xml:id="ta-l4d43q1-Hd1e940">Quaestiuncula 1</head>
            <p xml:id="ta-l4d43q1-d1e943">Ad quintum sic proceditur. Videtur quod post resurrectionem non quilibet cognoscet
              peccata quae fecit. Omne enim quod cognoscimus, vel de novo per sensum accipimus, vel
              de thesauro memoriae educitur. Sed homines post resurrectionem suam peccata non
              poterunt sensu percipere, quia jam transierunt: sensus autem est tantum praesentium:
              multa etiam peccata a memoria exciderunt peccantis, quae non poterunt de thesauro
              memoriae educi. Ergo non omnium peccatorum quae fecit, resurgens cognitionem
              habebit.</p>
            <p xml:id="ta-l4d43q1-d1e946">Praeterea, sicut in littera dicitur, conscientiae libri quidam sunt, in quibus merita
              singulorum leguntur. Sed in libris non potest legi aliquid, nisi nota ejus contineatur
              in libro; notae autem quaedam peccatorum remanent in conscientia, ut Rom. 1, in Glossa
              patet; quae non videntur aliud esse quam reatus vel macula. Cum igitur multorum
              peccatorum macula et reatus a multis sit deletus per gratiam, videtur quod non omnia
              peccata quae fecit, possit aliquis in sua conscientia legere; et sic idem quod
              prius.</p>
            <p xml:id="ta-l4d43q1-d1e949">Praeterea, crescente causa crescit effectus. Sed causa quae facit nos dolere de
              peccatis quae ad memoriam revocamus, est caritas. Cum ergo in sanctis resurgentibus
              sit perfecta caritas, maxime de peccatis dolebunt, si ea ad memoriam revocabunt: quod
              non potest esse, quia fugiet ab eis et dolor et gemitus, ut dicitur Apoc. 21. Ergo
              propria peccata ad memoriam non revocabunt.</p>
            <p xml:id="ta-l4d43q1-d1e952">Praeterea, sicut se habebunt resurgentes damnati ad bona quae fecerunt aliquando, ita
              se habebunt resurgentes beati ad peccata quae aliquando commiserunt. Sed resurgentes
              damnati, ut videtur, cognitionem de bonis quae aliquando fecerunt, non habebunt: quia
              per hoc poena eorum multum alleviaretur. Ergo nec beati habebunt cognitionem
              peccatorum quae commiserunt.</p>
            <p xml:id="ta-l4d43q1-d1e956">Sed contra est quod Augustinus dicit 20 de Civ. Dei, quod quaedam vis divina aderit,
              qua fiet quod cuncta peccata ad memoriam revocentur.</p>
            <p xml:id="ta-l4d43q1-d1e959">Praeterea, sicut se habet humanum judicium ad testimonium exterius, ita se habet
              judicium divinum ad testimonium conscientiae, ut patet 1 Reg. 16, 7: <quote xml:id="ta-l4d43q1-Qd1e961">homines
                vident ea quae parent, Deus autem intuetur cor</quote>. Sed non posset perfecte
              judicium humanum esse de aliquo, nisi testes de omnibus de quibus judicandum est,
              testimonium deponerent. Ergo oportet, cum judicium divinum sit perfectissimum, quod
              conscientia omnia teneat de quibus judicandum est. Sed judicandum erit de omnibus
              operibus bonis et malis: 2 Corinth. 5, 10: <quote xml:id="ta-l4d43q1-Qd1e964">omnes astabimus ante tribunal
                Christi, ut referat unusquisque propria corporis, prout gessit, sive bonum, sive
                malum</quote>. Ergo oportet quod conscientia uniuscujusque retineat omnia opera quae
              fecit, sive bona, sive mala.</p>

          </div>
          <div xml:id="ta-l4d43q1-Dd1e969">
            <head xml:id="ta-l4d43q1-Hd1e971">Quaestiuncula 2</head>
            <p xml:id="ta-l4d43q1-d1e974">Ulterius. Videtur quod non quilibet possit legere omnia quae sunt in conscientia
              alterius. Resurgentium enim non erit limpidior cognitio quam nunc sit Angelorum,
              quorum aequalitas resurgentibus promittitur, Matth. 22. Sed Angeli non possunt invicem
              in suis cordibus videre ea quae dependent a libero arbitrio, unde indigent locutione
              ad invicem innotescenda, ut in 2 Lib., dist. 11, quaest. 1, art. 3, dictum est. Ergo
              nec resurgentes poterunt inspicere ea quae continentur in conscientiis aliorum.</p>
            <p xml:id="ta-l4d43q1-d1e977">Praeterea, omne quod cognoscitur, vel cognoscitur in se, vel in sua causa, vel in suo
              effectu. Sed merita vel demerita quae continentur in conscientia alicujus, non poterit
              alius in seipsis cognoscere, quia solus Deus cordi illabitur, et secreta ejus
              intuetur: similiter nec in causa sua; quia non omnes videbunt Deum, qui solus potest
              imprimere in affectum, ex quo procedunt merita vel demerita: similiter etiam nec in
              effectu, quia multa demerita erunt quorum nullus effectus remanebit, eis per
              poenitentiam totaliter abolitis. Ergo non omnia quae sunt in conscientia alicujus,
              poterit quilibet alius cognoscere.</p>
            <p xml:id="ta-l4d43q1-d1e980">Praeterea, Joannes Chrysostomus dicit, ut habitum est supra dist. 16, in littera:
                <quote xml:id="ta-l4d43q1-Qd1e982">nunc autem si recorderis peccatorum tuorum, et frequenter ea in conspectu Dei
                pronunties, et pro eis depreceris, citius illa delebis. Si vero oblivisceris, tunc
                eorum recordaberis nolens, quando publicabuntur, ac in conspectu omnium amicorum et
                inimicorum, sanctorumque Angelorum proferentur</quote>. Ex hoc accipitur quod illa
              publicatio poena est negligentiae, quia homo confessionem praetermittit. Ergo illa
              peccata de quibus homo confessus est, non publicabuntur aliis.</p>
            <p xml:id="ta-l4d43q1-d1e986">Praeterea, solatium est alicui, si scit se habere multos socios in peccato, et minus
              inde verecundatur. Si ergo quilibet peccatum alterius cognoscet, cujuslibet peccatoris
              erubescentia multum minuetur; quod non competit. Ergo non omnes omnium peccata
              cognoscent.</p>
            <p xml:id="ta-l4d43q1-d1e990">Sed contra, super illud 1 Corinth. 4, 5: <quote xml:id="ta-l4d43q1-Qd1e992">illuminabit abscondita
                tenebrarum</quote>, dicit Glossa: <quote xml:id="ta-l4d43q1-Qd1e995">gesta et cogitata, bona et mala, tunc
                aperta et nota erunt omnibus</quote>.</p>
            <p xml:id="ta-l4d43q1-d1e999">Praeterea, omnium beatorum peccata praeterita aequaliter erunt abolita. Sed aliquorum
              sanctorum peccata sciemus, sicut Magdalenae et Petri et David. Ergo pari ratione
              aliorum electorum peccata scientur, et multo magis damnatorum.</p>

          </div>
          <div xml:id="ta-l4d43q1-Dd1e1003">
            <head xml:id="ta-l4d43q1-Hd1e1005">Quaestiuncula 3</head>
            <p xml:id="ta-l4d43q1-d1e1008">Ulterius. Videtur quod non omnia merita et demerita propria et aliena ab aliquo uno
              intuitu videantur. Ea enim quae singillatim considerantur, non videntur uno intuitu.
              Sed damnati singillatim considerabunt sua peccata, et ea plangent; unde dicitur Sap.
              5, 8: <quote xml:id="ta-l4d43q1-Qd1e1010">quid nobis profuit superbia?</quote> et cetera. Ergo non omnia videbunt
              uno intuitu.</p>
            <p xml:id="ta-l4d43q1-d1e1014">Praeterea, philosophus dicit in 2 Top., quod non contingit simul plura intelligere.
              Sed merita et demerita propria et aliena non videbuntur nisi intellectu. Ergo non
              poterunt omnia simul videri.</p>
            <p xml:id="ta-l4d43q1-d1e1017">Praeterea, intellectus damnatorum hominum non erit post resurrectionem elevatior quam
              nunc sit bonorum Angelorum quantum ad naturalem cognitionem qua cognoscunt res per
              species innatas. Sed tali cognitione naturali non vident plura simul, ut in 2 Lib.,
              dist. 3, dictum est. Ergo nec tunc damnati poterunt omnia facta sua simul videre.</p>
            <p xml:id="ta-l4d43q1-d1e1020">Sed contra, super illud Job 8: <quote xml:id="ta-l4d43q1-Qd1e1022">induetur confusione</quote>, dicit Glossa:
                <quote xml:id="ta-l4d43q1-Qd1e1025">viso judice, omnia mala ante oculos mentis versant</quote>. Sed judicem
              subito videbunt. Ergo similiter mala quae commiserunt; et eadem ratione omnia
              alia.</p>
            <p xml:id="ta-l4d43q1-d1e1030">Praeterea, Augustinus, 20 de Civ. Dei, habet pro inconvenienti quod legatur aliquis
              liber materialis in judicio, in quo facta singulorum sunt scripta, eo quod nullus
              valeat aestimare illius libri magnitudinem, vel quanto tempore legi posset. Sed
              similiter non posset aestimari tempus quantum oporteret ponere ad considerandum omnia
              merita et demerita sua et aliena ab aliquo homine, si successive diversa videant. Ergo
              oportet ponere quod omnia simul videat unusquisque.</p>
          </div>
          <div xml:id="ta-l4d43q1-Dd1e1035">
            <head xml:id="ta-l4d43q1-Hd1e1037">Quaestiuncula 1</head>
            <p xml:id="ta-l4d43q1-d1e1040">Respondeo dicendum ad primam quaestionem, quod, sicut dicitur Rom. 2, in illa die cum
              judicabit dominus, testimonium unicuique sua conscientia reddet, et cogitationes erunt
              accusantes et defendentes; et quia oportet quod testes et accusator et defensor in
              quolibet judicio habeant eorum notitiam quae in judicio versantur; in illo autem
              communi judicio omnia opera hominum in judicium venient; oportet quod omnium operum
              suorum quisque tunc notitiam habeat; unde conscientiae singulorum erunt quasi quidam
              libri continentes res gestas, ex quibus judicium procedet, sicut etiam in judicio
              humano registris utuntur. Isti sunt libri, de quibus Apocal. 20, 12 dicitur:
                <quote xml:id="ta-l4d43q1-Qd1e1042">libri aperti sunt, et alius liber apertus est vitae; et judicati sunt mortui
                ex his quae scripta erant in libris secundum opera ipsorum</quote>; ut per libros
              qui dicuntur sic aperti, ut Augustinus exponit, 20 de Civit. Dei, significentur sancti
              novi et veteris testamenti, in quibus Deus ostendit quae mandata fieri jussisset;
              unde, ut Richardus de sancto Victore dicit eorum corda erunt quasi quaedam canonum
              decreta: sed per librum vitae, de quo subjungitur, intelliguntur conscientiae
              singulorum; quae dicuntur singulariter liber unus, quia una virtute divina fiet ut
              cunctis ad memoriam sua facta revocentur. Et haec vis, inquantum ad memoriam reducit
              homini sua facta, liber vitae dicitur. Vel per primos libros, conscientiae
              intelligantur, per secundum sententia judicis in ejus providentia descripta.</p>
            <p xml:id="ta-l4d43q1-d1e1046">Ad primum ergo dicendum, quod quamvis multa merita vel demerita a memoria excidant,
              tamen nullum eorum erit quod non aliquo modo remaneat in suo effectu; quia merita quae
              non sunt mortificata, manebunt in praemium quod eis redditur; quae autem sunt
              mortificata, manent in reatu ingratitudinis, quae augentur ex hoc quod homo post
              gratiam susceptam peccavit; similiter etiam demerita, quae non sunt per poenitentiam
              deleta, manent in reatu poenae quae eis debetur; quae autem poenitentia delevit,
              manent in ipsa poenitentiae memoria, quam simul cum aliis meritis in notitiam
              habebunt. Unde in quolibet homine erit aliquid ex quo possit ad memoriam sua opera
              revocare; et tamen, ut Augustinus dicit, principaliter ad hoc vis divina
              operabitur.</p>
            <p xml:id="ta-l4d43q1-d1e1049">Ad secundum dicendum, quod jam patet ex dictis quod aliquae notae manent in
              conscientiis singulorum de operibus a se factis; nec oportet quod notae istae sint
              reatus tantum, ut ex dictis patet.</p>
            <p xml:id="ta-l4d43q1-d1e1052">Ad tertium dicendum, quod quamvis caritas sit nunc causa dolendi de peccato, tamen
              sancti in patria ita erunt perfusi gaudio, quod dolor in eis locum habere non poterit;
              et ideo de peccatis non dolebunt, sed potius gaudebunt de divina misericordia qua eis
              sunt peccata relaxata, sicut etiam nunc Angeli gaudent de justitia divina, qua fit ut
              deserti a gratia in peccato ruant illi quos custodiunt, quorum tamen saluti solicite
              invigilant.</p>
            <p xml:id="ta-l4d43q1-d1e1056">Ad quartum dicendum, quod mali cognoscent omnia bona quae fecerunt; et ex hoc non
              minuetur eorum dolor, sed magis augebitur, quia maximus est dolor multa bona
              perdidisse; propter quod Boetius dicit in 2 de Consol., quod summum infortunii genus
              est fuisse felicem.</p>

          </div>
          <div xml:id="ta-l4d43q1-Dd1e1060">
            <head xml:id="ta-l4d43q1-Hd1e1062">Quaestiuncula 2</head>
            <p xml:id="ta-l4d43q1-d1e1065">Ad secundam quaestionem dicendum, quod in ultimo et communi judicio oportet quod
              divina justitia omnibus evidenter appareat; quod nunc in plerisque latet. Sententia
              autem condemnans vel praemians justa esse non potest, nisi secundum merita vel
              demerita proferatur; et ideo sicut oportet quod judex et assessor judicis merita
              causae cognoscant ad hoc quod justam sententiam proferant; ita oportet ad hoc quod
              justa sententia appareat, quod omnibus sententiam cognoscentibus merita innotescant.
              Unde quia sicut cuilibet nota erit sua praemiatio et sua damnatio, ita et omnibus
              aliis innotescet; oportet quod sicut quilibet sua merita vel demerita reducet ad
              memoriam, ita etiam et aliena ejus cognitioni subjaceant. Et haec est probabilior et
              communior opinio, quamvis Magister contrarium dicat in littera, scilicet quod peccata
              quae sunt per poenitentiam deleta, in judicio aliis non patefient. Sed ex hoc sequitur
              quod nec etiam poenitentia de peccatis illis perfecta cognoscetur; in quo multum
              detraheretur sanctorum gloriae, et laudi divinae, qui tam misericorditer sanctos suos
              liberavit.</p>
            <p xml:id="ta-l4d43q1-d1e1068">Ad primum ergo dicendum, quod omnia merita praecedentia vel demerita facient aliquam
              quantitatem in gloria vel miseria hominis resurgentis, ut ex dictis patet; et ideo ex
              exterioribus visis poterunt cuncta in conscientiis videri; et praecipue divina virtute
              ad hoc operante, ut sententia judicis justa appareat omnibus.</p>
            <p xml:id="ta-l4d43q1-d1e1071">Ad secundum dicendum, quod merita vel demerita poterunt aliis ostendi in suis
              effectibus, ut ex dictis patet, vel etiam in seipsis per divinam virtutem, quamvis ad
              hoc virtus intellectus creati non sufficiat.</p>
            <p xml:id="ta-l4d43q1-d1e1074">Ad tertium dicendum, quod publicatio peccatorum ad ignominiam peccantis est effectus
              negligentiae quae committitur in omissione confessionis; sed quod peccata sanctorum
              revelantur, non poterit eis esse in erubescentiam vel verecundiam, sicut nec Mariae
              Magdalenae est in confusionem quod peccata sua in Ecclesia publice recitantur; quia
              verecundia est timor ingloriationis, ut dicit Damascenus, qui in beatis esse non
              poterit. Sed talis publicatio erit eis ad magnam gloriam propter poenitentiam quam
              fecerunt, sicut et confessor approbat eum qui magna scelera fortiter confitetur.
              Dicuntur autem peccata esse deleta, quia Deus non videt ea ad puniendum.</p>
            <p xml:id="ta-l4d43q1-d1e1078">Ad quartum dicendum, quod ex hoc quod peccator aliorum peccata inspiciet, in nullo
              sua confusio minuetur; sed magis augebitur, in alieno vituperio suum vituperium magis
              perpendens. Quod enim ex tali causa confusio minuatur, contingit ex hoc quod
              verecundia respicit aestimationem hominum, quae ex consuetudine redditur levior; sed
              tunc confusio respicit aestimationem Dei, quae est secundum veritatem de quolibet
              peccato, sive sit unius tantum, sive multorum.</p>

          </div>
          <div xml:id="ta-l4d43q1-Dd1e1082">
            <head xml:id="ta-l4d43q1-Hd1e1084">Quaestiuncula 3</head>
            <p xml:id="ta-l4d43q1-d1e1087">Ad tertiam quaestionem dicendum, quod circa hoc est duplex opinio. Quidam enim
              dicunt, quod omnia merita vel demerita simul aliquis videbit, sua et aliena, in
              instanti; quod quidem de beatis facile credi potest, quia omnia in uno videbunt, et
              sic non est inconveniens quod simul plura videant; sed in damnatis, quorum intellectus
              non est elevatus ut possit Deum videre, et in eo omnia alia, est magis difficile. Et
              ideo alii dicunt, quod mali simul omnia videbunt in genere sua peccata; et hoc
              sufficit ad accusationem illam quae debet esse in judicio, vel absolutionem; non autem
              videbunt simul omnia descendendo ad singularia. Sed hoc etiam non videtur consonum
              dictis Augustini, 20 de Civ. Dei, qui dicit, quod omnia mentis intuitu enumerabuntur;
              quod autem in genere cognoscitur, non enumeratur. Unde potest eligi media via, quod
              singula considerabunt, non tamen in instanti, sed in tempore brevissimo, divina
              virtute ad hoc adjuvante; et hoc est quod Augustinus dicit ibidem, quod mira
              celeritate enumerabuntur. Nec hoc est impossibile; quia in quolibet parvo tempore sunt
              infinita instantia in potentia.</p>
            <p xml:id="ta-l4d43q1-d1e1090">Et per hoc patet responsio ad utramque partem.</p>
          </div>
        </div>
        <div xml:id="ta-l4d43q1-Dd1e1095">
          <head xml:id="ta-l4d43q1-Hd1e1097">Expositio textus</head>
          <p xml:id="ta-l4d43q1-d1e1100"><quote xml:id="ta-l4d43q1-Qd1e1101">In jussu, et in voce Archangeli, et in tuba Dei descendet de caelo</quote>.
            Potest per haec tria idem significari, ut illa vox dicatur jussus quantum ad virtutem,
            quia ei corpora mortuorum obedient; vox Archangeli, idest Christi, qui est princeps
            Angelorum, quantum ad dignitatem proferentis; tuba quantum ad evidentiam. Vel jussus
            refertur ad causam principalem, scilicet divinam virtutem, cui obediunt omnia; vox
            Archangeli ad ministerium Angelorum; sed tuba ad operationem hominis Christi; haec enim
            tria in resurrectione operabuntur. <quote xml:id="ta-l4d43q1-Qd1e1104">Unde rationabiliter putari potest, peccata hic
              per poenitentiam tecta et deleta, illic etiam tegi aliis</quote>. Sustinendo Magistrum
            potest dici, quod peccata justorum non venient in notitiam ut peccata, sed ut dimissa;
            sic enim considerationi cujuslibet occurrent. Unde ex hoc non sequitur confusio, sed
            gloria. Dicuntur autem tegi, inquantum Deus ea non videt ad puniendum, sicut exponit
            Glossa super illud Psal. 31: <quote xml:id="ta-l4d43q1-Qd1e1107">beati quorum remissae sunt iniquitates</quote> et
            cetera. <quote xml:id="ta-l4d43q1-Qd1e1110">Contra vero scribens ad Marcellam Hieronymus testari videtur</quote>.
            Quidam dicunt quod Hieronymus non dixit hoc asserendo, sed opinionem cujusdam Graeci
            recitando.</p>
        </div>
      </div>
    </body>
  </text>
</TEI>