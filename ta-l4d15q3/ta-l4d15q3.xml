<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 15, Quaestio 3</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 15, Quaestio 3</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="250a"/>
      </div>
    </front>
    <body>
      <div xml:id="ta-l4d15q3">
        <head xml:id="ta-l4d15q3-Hd1e97">Quaestio 3</head>
        <div xml:id="ta-l4d15q3-Dd1e100">
          <head xml:id="ta-l4d15q3-Hd1e102">Prooemium</head>
          <p xml:id="ta-l4d15q3-d1e105">Deinde quaeritur de jejunio; et circa hoc quaeruntur quatuor: 1 quid sit jejunium; 2
            quis teneatur ad jejunium; 3 de tempore jejunii; 4 de solventibus ipsum.</p>

        </div>
        <div xml:id="ta-l4d15q3-Dd1e109" type="articulus">
          <head xml:id="ta-l4d15q3-Hd1e111">Articulus 1</head>

          <head xml:id="ta-l4d15q3-Hd1e114" type="question-title">Utrum Isidorus convenienter jejunium definiat</head>

          <div xml:id="ta-l4d15q3-Dd1e117">
            <head xml:id="ta-l4d15q3-Hd1e119">Quaestiuncula 1</head>
            <p xml:id="ta-l4d15q3-d1e122">Ad primum sic proceditur. Videtur quod Isidorus inconvenienter definiat jejunium,
              dicens: <quote xml:id="ta-l4d15q3-Qd1e124">jejunium est parsimonia victus, abstinentiaque ciborum</quote>.
              Parsimonia enim a parsi praeterito hujus verbi parco venit. Est enim parcere, inter
              alia quae habet significata, idem quod abstinere. Ergo idem videtur esse parsimonia
              victus et abstinentia ciborum; et sic alterum superfluit.</p>
            <p xml:id="ta-l4d15q3-d1e128">Praeterea, Matth. 17, super illud: <quote xml:id="ta-l4d15q3-Qd1e130">hoc genus Daemoniorum</quote> etc., dicit
              Hieronymus: <quote xml:id="ta-l4d15q3-Qd1e133">jejunium est non solum ab escis, sed a cunctis illecebris
                abstinere</quote>. Cum ergo Isidorus definiat jejunium tantum per abstinentiam ab
              escis, videtur quod incompetens sit assignatio.</p>
            <p xml:id="ta-l4d15q3-d1e137">Praeterea, ad observationem jejunii videtur non solum pertinere abstinere a cibis,
              sed etiam lugere, et unguento non uti, ut patet Dan. 10, 2: <quote xml:id="ta-l4d15q3-Qd1e139">in diebus illis
                lugebam ego Daniel trium hebdomadarum diebus</quote>. Sed de his non fit mentio in
              praedicta assignatione. Ergo insufficiens est.</p>
            <p xml:id="ta-l4d15q3-d1e143">Praeterea, multi servant parsimoniam in victu et abstinentiam in cibis, qui tamen
              pluries in die manducant. Sed tales non dicuntur jejunantes. Ergo definitio praedicta
              non convertitur cum jejunio.</p>
            <p xml:id="ta-l4d15q3-d1e147">Praeterea, nullus est jejunus nisi jejunio, sicut nec albus nisi albedine. Sed
              aliquis etiam immoderate cibis utens, est quandoque jejunus antequam comedat. Ergo
              tali non competit definitio assignata jejunii; ergo est incompetens.</p>

          </div>
          <div xml:id="ta-l4d15q3-Dd1e151">
            <head xml:id="ta-l4d15q3-Hd1e153">Quaestiuncula 2</head>
            <p xml:id="ta-l4d15q3-d1e156">Ulterius. Videtur quod jejunium non sit actus virtutis. Virtus enim sicut abundanti,
              ita et diminuto corrumpitur. Sed jejunium importat diminutionem a cibo, in quo
              conservari potest medium virtutis. Ergo jejunium non est virtutis actus.</p>
            <p xml:id="ta-l4d15q3-d1e159">Praeterea, omnis virtutis actus est in aliquid operando. Sed jejunium dicit
              cessationem ab actu. Ergo non est virtutis actus.</p>
            <p xml:id="ta-l4d15q3-d1e162">Praeterea, jejunium consistit non solum in abstinendo a superfluis cibis, quia hoc
              est de necessitate virtutis, sed etiam a necessariis. Sed qui subtrahit necessarium
              cibum, dat sibi occasionem mortis; non autem, ut Hieronymus dicit, differt utrum magno
              vel parvo tempore te interimas. Ergo cum nulli liceat seipsum occidere, videtur quod
              nulli liceat jejunare; et sic jejunium non erit actus virtutis.</p>
            <p xml:id="ta-l4d15q3-d1e165">Praeterea, sicut dicit Augustinus in 10 Confess., alimentum sic sumi debet ut famis
              medicamentum. Sed magis infirmo minus est medicina subtrahenda. Cum ergo in primo
              statu Adam peccasset si cibo abstinuisset donec praeoccuparetur fame, ut in 2 Lib.,
              dist. 19, quaest. 1, art. 2 ad 3, dictum est, videtur quod etiam nunc jejunando peccat
              homo, cum natura humana sit infirmior; et sic jejunium non erit virtutis actus.</p>
            <p xml:id="ta-l4d15q3-d1e169">Sed contra est quod Hieronymus dicit: <quote xml:id="ta-l4d15q3-Qd1e171">jejunium non est perfecta virtus, sed
                ceterarum virtutum fundamentum</quote>.</p>
            <p xml:id="ta-l4d15q3-d1e175">Praeterea, Isidorus dicit, jejunium esse abstinentiam, ut ex definitione praemissa
              apparet. Sed abstinentia est virtus. Ergo jejunium est actus virtutis.</p>

          </div>
          <div xml:id="ta-l4d15q3-Dd1e179">
            <head xml:id="ta-l4d15q3-Hd1e181">Quaestiuncula 3</head>
            <p xml:id="ta-l4d15q3-d1e184">Ulterius. Videtur quod jejunium non sit actus temperantiae. Quia canon dicit de
              Consecr., dist. 5: <quote xml:id="ta-l4d15q3-Qd1e186">jejunium quadragesimale est decima totius anni</quote>. Sed
              dare decimam est actus justitiae. Ergo et jejunare; non igitur temperantiae.</p>
            <p xml:id="ta-l4d15q3-d1e190">Praeterea, ad fortitudinem pertinet molestias perferre. Sed hoc accidit in jejunio.
              Ergo jejunium est actus fortitudinis; non ergo temperantiae.</p>
            <p xml:id="ta-l4d15q3-d1e193">Praeterea, prudentiae pars est cautela, ut in 3 Lib., dist. 33, qu. 3, art. 1,
              quaestiunc. 3, dictum est. Sed jejunium ad cautelam peccatorum carnis inductum est.
              Ergo est actus prudentiae.</p>
            <p xml:id="ta-l4d15q3-d1e196">Sed contra, materia propria temperantiae sunt delectabilia tactus, ut dicitur in 3
              Ethic. Sed circa hujusmodi est jejunium, quia est circa cibos. Ergo jejunium est actus
              temperantiae.</p>
            <p xml:id="ta-l4d15q3-d1e200">Praeterea, abstinentia est species temperantiae. Sed jejunium est abstinentia. Ergo
              est temperantiae actus.</p>

          </div>
          <div xml:id="ta-l4d15q3-Dd1e205">
            <head xml:id="ta-l4d15q3-Hd1e207">Quaestiuncula 4</head>
            <p xml:id="ta-l4d15q3-d1e210">Ulterius. Videtur quod jejunium non cadat in praecepto. Nam super illud Psalm. 44:
                <quote xml:id="ta-l4d15q3-Qd1e212">omnis gloria ejus filiae regis ab intus</quote>, dicit Glossa Augustini, quod
              gloria Ecclesiae in interioribus virtutibus consistit, sicut fides, spes, caritas. Sed
              omne praeceptum Ecclesiae ad gloriam Ecclesiae ordinatur. Ergo de jejunio exteriori
              non potest esse praeceptum.</p>
            <p xml:id="ta-l4d15q3-d1e216">Praeterea, ea quae sunt supererogationis, ad consilium pertinent, ad quod nullus
              obligatur nisi ex voto. Sed jejunium est hujusmodi. Ergo non obligatur ad ipsum
              aliquis ex praecepto.</p>
            <p xml:id="ta-l4d15q3-d1e219">Praeterea, quicumque transgreditur praeceptum, peccat mortaliter. Si ergo jejunium
              institutum ab Ecclesia cadit sub praecepto, tunc si aliquis unum diem tantum frangeret
              Quadragesimae, mortaliter peccaret; quod videtur grave dicere.</p>
            <p xml:id="ta-l4d15q3-d1e222">Sed contra, statutum Ecclesiae obligat per modum praecepti, sicut praeceptum Dei;
              quia dominus discipulis suis dixit, Luc. 10, 16: <quote xml:id="ta-l4d15q3-Qd1e224">qui vos audit, me
                audit</quote>. Sed ad illud jejunium obligamur ex statuto Ecclesiae. Ergo cadit sub
              praecepto.</p>
            <p xml:id="ta-l4d15q3-d1e229">Praeterea, majoris perfectionis est lex nova quam vetus, et magis a carnalibus
              desideriis abstrahens. Sed in lege veteri erat jejunium in praecepto. Ergo multo
              fortius in lege nova.</p>

          </div>
          <div xml:id="ta-l4d15q3-Dd1e233">
            <head xml:id="ta-l4d15q3-Hd1e235">Quaestiuncula 5</head>
            <p xml:id="ta-l4d15q3-d1e238">Ulterius. Videtur quod jejunium non sit satisfactorium. Quia satisfactio est
              justitiae actus, ut prius dictum est. Sed jejunium est actus temperantiae. Ergo non
              est satisfactorium.</p>
            <p xml:id="ta-l4d15q3-d1e241">Praeterea, illud ad quod ex praecepto astringimur, non est satisfactorium, sed
              satisfactionem praecedit, sicut de eleemosyna dictum est. Sed quoddam jejunium cadit
              sub praecepto, ut dictum est. Ergo ad minus illud non est satisfactorium.</p>
            <p xml:id="ta-l4d15q3-d1e244">Praeterea, satisfactio debet fieri ab eo qui peccavit. Sed anima est quae peccat;
              jejunium autem non est animae, sed corporis. Ergo non est satisfactorium pro
              peccato.</p>
            <p xml:id="ta-l4d15q3-d1e247">Praeterea, sicut contingit peccare ex superfluitate cibi, ita ex subtractione. Sed
              contra subtractionem cibi non datur, ut satisfactio, cibi abundantia. Ergo nec contra
              abundantiam dari debet, ut satisfactorium, cibi subtractio per jejunium.</p>
            <p xml:id="ta-l4d15q3-d1e251">Praeterea, 1 Timoth., 4, 8: <quote xml:id="ta-l4d15q3-Qd1e253">corporalis exercitatio ad modicum utilis
                est</quote>. Sed jejunium est hujusmodi. Ergo non est satisfactorium pro
              peccato.</p>
            <p xml:id="ta-l4d15q3-d1e257">Sed contra, opera satisfactoria oportet esse poenalia. Sed jejunium habet magis
              rationem poenae quam eleemosyna. Cum ergo eleemosyna sit satisfactoria, ut ex dictis
              patet, et jejunium debet esse satisfactorium.</p>
            <p xml:id="ta-l4d15q3-d1e260">Praeterea, satisfacere est peccatorum causas excidere. Sed jejunio aliquis abscindit
              peccatorum causas; quia maxime jejunio reprimitur caro, quae ad peccata incitat. Ergo
              et cetera.</p>
          </div>
          <div xml:id="ta-l4d15q3-Dd1e264">
            <head xml:id="ta-l4d15q3-Hd1e266">Quaestiuncula 1</head>
            <p xml:id="ta-l4d15q3-d1e269">Respondeo dicendum ad primam quaestionem, quod jejunium dupliciter dicitur; scilicet
              jejunium naturae, et jejunium Ecclesiae. A primo jejunio dicitur aliquis quolibet die
              jejunus antequam cibum sumat; a secundo autem dicitur jejunans, quasi ordinatam ab
              Ecclesia propter peccatorum satisfactionem abstinentiam servans. In satisfactionem
              autem peccatorum non solum oportet quod ab illis homo abstineat quae lex virtutis
              prohibet, sed etiam ab illis quibus salva virtute uti possemus; quia qui illicita
              commisit, oportet etiam a licitis abstinere, ut Augustinus dicit. Unde jejunium ab
              Ecclesia institutum supponit abstinentiam illam quae ad virtutem exigitur, et addit
              abstinentiam quamdam ab illis quae medium virtutis non corrumpunt. Et ideo Isidorus
              haec duo in praedicta definitione jejunii comprehendit; scilicet abstinentiam ab illis
              quae virtutem corrumpunt, in hoc quod dicit, <quote xml:id="ta-l4d15q3-Qd1e271">parsimonia victus</quote>; et ab
              illis quibus salva virtute alias uti liceret, in hoc quod dicit, <quote xml:id="ta-l4d15q3-Qd1e274">abstinentiaque
                ciborum</quote>.</p>
            <p xml:id="ta-l4d15q3-d1e278">Ad primum ergo patet ex dictis solutio.</p>
            <p xml:id="ta-l4d15q3-d1e281">Ad secundum dicendum, quod definitio illa Hieronymi intelligitur de jejunio
              spirituali, et non de jejunio corporali.</p>
            <p xml:id="ta-l4d15q3-d1e284">Ad tertium dicendum, quod jejunium ex suo nomine directe importat abstinentiam in
              cibis; unde illae observationes quae a jejunantibus patribus observatae leguntur, non
              sunt de essentia jejunii, sed ad modum jejunandi pertinent; et propter hoc non oportet
              quod in definitione jejunii mentio de eis fieret.</p>
            <p xml:id="ta-l4d15q3-d1e288">Ad quartum dicendum, quod intelligenda est in praedicta definitione talis abstinentia
              a cibis, alias licitis, qualem Ecclesia jejunantibus determinat; et sic objectio
              cessat.</p>
            <p xml:id="ta-l4d15q3-d1e291">Ad quintum dicendum, quod praedicta definitio non datur de jejunio quo aliquis
              dicitur jejunus, sed de jejunio Ecclesiae, ut dictum est.</p>

          </div>
          <div xml:id="ta-l4d15q3-Dd1e295">
            <head xml:id="ta-l4d15q3-Hd1e297">Quaestiuncula 2</head>
            <p xml:id="ta-l4d15q3-d1e300">Ad secundam quaestionem dicendum, quod, sicut supra dictum est, omnis actus qui in
              sua ratione includit aliquid quod ad modum virtutis pertineat, actus virtutis dici
              potest, quantum est de se; quamvis possit et bene et male fieri ob hoc quod forte non
              includit in sui ratione omne illud quod ad virtutem exigitur. Quia autem virtus
              infirmitati naturae subvenit, quae ad malum de facili inclinatur; ideo omnium virtutum
              circa delectationes corporales existentium, ex quarum superabundantia praecipue
              peccatum contingit propter connaturalitatem nostri ad eas, modus est in retrahendo ab
              eis, sicut patet in temperantia, et in omnibus partibus ei assignatis. Quia ergo
              nomine jejunii actus nobis quidam exprimitur quo quis a delectationibus tactus,
              scilicet cibis, se abstrahit, constat quod in ratione sua modum virtutis importat; et
              ideo actus virtutis dici debet.</p>
            <p xml:id="ta-l4d15q3-d1e303">Ad primum ergo dicendum, quod medium virtutis non est medium secundum aequidistantiam
              ab extremis, sed accipitur secundum rationem rectam; et ideo contingit id quod est
              parum uni, esse satis alteri; sicut quod est parum sano in cibis, esse satis infirmo
              qui per abstinentiam curari debet. Curatio autem spiritualis morbi affinior est
              virtuti quam curatio morbi corporalis; unde et illud quod alias esset modicum, vel
              minus debito, tamen volenti vulnus peccati curare, satis est; et sic jejunium medium
              virtutis non corrumpit. Tamen sciendum, quod medium virtutis non consistit in
              indivisibili, sed habet aliquam latitudinem in qua virtus salvatur, quamvis termini
              illius latitudinis, quos praetergredi salva virtute non licet, non possunt sermone
              determinari; et ideo qui dimittit aliquid quo licite posset uti, non oportet quod
              statim a medio virtutis discedat.</p>
            <p xml:id="ta-l4d15q3-d1e306">Ad secundum dicendum, quod jejunium a quo quis jejunus dicitur, non nominat aliquem
              actum, sed privationem praecedentis cibi; et ideo secundum ipsum non dicitur aliquis
              jejunare. Sed jejunium Ecclesiae nominat actum quemdam, secundum quem in cibis
              sumendis se regulat aliquis secundum Ecclesiae statutum; et secundum hoc jejunium
              dicitur aliquis jejunare; et ideo hoc jejunium potest esse actus virtutis.</p>
            <p xml:id="ta-l4d15q3-d1e309">Ad tertium dicendum, quod necessarium dupliciter accipitur in cibis. Primo ad
              conservationem vitae; et tale necessarium non licet subtrahere per jejunium, sicut nec
              interimere seipsum. Sed hoc necessarium est valde modicum, quia modicis natura
              contenta est. Alio modo dicitur necessarium ad conservandam valetudinem corporis: quae
              quidem accipitur in duplici statu. Primo secundum sufficientiam habito respectu ad ea
              quae incumbunt ex officio, vel ex societate eorum ad quos convivit, necessario agenda;
              et tale etiam necessarium subtrahi non debet; hoc enim esset de rapina jejunii
              offerre, si aliquis propter jejunium impediretur ab aliis operibus ad quae alias
              obligatur. Unde Hieronymus dicit: <quote xml:id="ta-l4d15q3-Qd1e311">de rapina holocaustum offert qui vel ciborum
                nimia egestate, vel manducandi vel somni penuria immoderate corpus affligit</quote>.
              Si etiam sit tanta abstinentia quod homo ab operibus utilioribus impediatur, quamvis
              ad ea de necessitate non teneatur, indiscretum est jejunium, etsi non sit illicitum.
              Unde Hieronymus dicit ubi supra: <quote xml:id="ta-l4d15q3-Qd1e314">rationalis homo dignitatem amittit, qui
                jejunium caritati, vel vigilias sensus integritati praefert</quote>. Secundo
              accipitur valetudo corporis secundum optimam corporis dispositionem; et quia caro in
              suo robore consistens, difficilius spiritui subditur, ideo necessarium ad valetudinem
              sic acceptam etsi licite accipi possit, tamen laudabiliter subtrahi potest; et talis
              subtractio non multum mortem accelerat, cum corpus humanum inveniatur frequentius ex
              superfluitate quam ex defectu mortales aegritudines incurrere; unde etiam Galenus
              dicit quod summa medicina est abstinentia. Inveniuntur etiam ad sensum, abstinentes ut
              frequenter diutius vivere; et ideo praedicta subtractio non potest dici mortis
              occasio, cum se habeat ad utrumque, scilicet ad prolongandum et breviandum vitam.
              Subtractio autem ejus quod non est necessarium, nec hoc nec illo modo est de
              necessitate virtutis temperantiae.</p>
            <p xml:id="ta-l4d15q3-d1e319">Ad quartum dicendum, quod quamvis homo post statum peccati magis infirmetur quantum
              ad passibilitatem corporis, ex qua fames causatur, cui per alimentum subvenitur; tamen
              ex altera parte est gravior infirmitas et periculosior, cui jejunium subvenit;
              scilicet concupiscentiae morbus, qui in statu innocentiae non erat; et ideo ad hunc
              morbum extirpandum magis intendere oportet, sicut etiam medici periculosiori morbo
              sollicitius subveniunt.</p>

          </div>
          <div xml:id="ta-l4d15q3-Dd1e323">
            <head xml:id="ta-l4d15q3-Hd1e325">Quaestiuncula 3</head>
            <p xml:id="ta-l4d15q3-d1e328">Ad tertiam quaestionem dicendum, quod quamvis aliquis actus a pluribus virtutibus
              possit procedere, sicut ab imperantibus ipsum vel dirigentibus ad eum, vel quocumque
              modo ad ipsum juvantibus; tamen illius virtutis proprie actus dicitur quae elicit
              ipsum, a qua scilicet procedit formaliter quasi in similitudinem speciei, sicut
              calefactio a calore. Sed tam virtutes quam actus virtutum penes objecta distinguuntur;
              et ideo actus ab illa virtute elicitur quae secum convenit in propria ratione objecti.
              Et quia jejunium in objecto cum temperantia convenit quantum ad illam temperantiae
              partem quae abstinentia dicitur; ideo ejus actus proprie jejunium est, quamvis ab
              aliis virtutibus procedere per dictos modos etiam possit.</p>
            <p xml:id="ta-l4d15q3-d1e331">Ad primum ergo dicendum, quod actus justitiae est reddere debitum. Non autem est
              debitum facere decimam de tempore, sed de rebus possessis aliquo modo. Dicitur autem
              jejunium decima totius anni per quamdam adaptationem; et ideo non oportet quod sit
              actus justitiae.</p>
            <p xml:id="ta-l4d15q3-d1e334">Ad secundum dicendum, quod fortitudinis est perferre molestias ab exteriori illatas:
              hoc autem non est in jejunio.</p>
            <p xml:id="ta-l4d15q3-d1e337">Ad tertium dicendum, quod in omnibus virtutibus moralibus actus dirigitur prudentia,
              ut in 3 Lib., dist. 38, quaest. 2, art. 5, dictum est; et sic actus aliarum virtutum
              sunt etiam prudentiae.</p>

          </div>
          <div xml:id="ta-l4d15q3-Dd1e341">
            <head xml:id="ta-l4d15q3-Hd1e343">Quaestiuncula 4</head>
            <p xml:id="ta-l4d15q3-d1e346">Ad quartam quaestionem dicendum, quod duplex est praeceptum, scilicet juris naturalis
              et juris positivi. Praecepto juris naturalis prohibentur ea quae sunt secundum se
              mala; sed praeceptis juris positivi prohibentur ea quae possunt esse occasiones
              malorum; vel praecipiuntur aliqua ordinantia ad virtutem, quam legis positor inducere
              intendit; et propter hoc, jus positivum, ut dicit Tullius, est a naturali derivatum;
              unde ad legem positivam pertinet, ut dicit philosophus in 10 Ethic., ordinare
              nutritiones juvenum et adinventiones virorum, idest opera et studia, ut arceantur a
              malis, et perducantur ad bona. In jejunio ergo est aliquid quod ad praeceptum juris
              naturalis pertinet, scilicet tantam abstinentiam carni adhibere ne spiritui rebellet.
              Temperantia enim, ut dicit philosophus in 3 Ethic., mensuram accipit ex conservatione
              salutis corporalis; unde multo magis ex conservatione salutis spiritualis. Medium
              autem temperantiae non excedere, ad jus naturale pertinet; sed determinatio talis
              abstinentiae secundum determinatum tempus et determinata cibaria, ad jus positivum
              pertinet, quod moderatur hominum actus; et hoc modo jejunium sub praecepto Ecclesiae
              cadit.</p>
            <p xml:id="ta-l4d15q3-d1e349">Ad primum ergo dicendum, quod decor Ecclesiae principaliter in interioribus
              consistit; sed etiam exteriores actus ad eumdem decorem pertinent, inquantum ab
              interiori progrediuntur, et inquantum interiorem decorem conservant; et sic jejunium
              ad decorem Ecclesiae ordinatur.</p>
            <p xml:id="ta-l4d15q3-d1e352">Ad secundum dicendum, quod duplex est genus supererogationis. Quoddam quod totaliter
              excedit necessitatem salutis; et hoc non potest cadere sub praecepto, sed sub
              consilio; 1 Corinth. 7, 25: <quote xml:id="ta-l4d15q3-Qd1e354">de virginibus autem praeceptum domini non habeo,
                consilium autem do</quote>. Aliud genus supererogationis est quod aliquo modo ad
              necessitatem salutis pertinet, quamvis non secundum hunc vel illum modum, sicut de
              jejunio ex dictis patet, et ideo determinatio modi in talibus potest cadere sub
              praecepto Ecclesiae vel cujuscumque legislatoris.</p>
            <p xml:id="ta-l4d15q3-d1e358">Ad tertium dicendum, quod praecepta juris positivi magis obligant ex intentione
              legislatoris quam ex ipsis verbis; et ideo transgressor talis praecepti magis est
              reputandus qui obviat intentioni legislatoris quam qui deviat in aliquo a legis
              ordinatione. Intentioni autem legislatoris obviat qui ex contemptu vel sine aliqua
              rationabili causa ordinationem non servat. Si autem in aliquo casu non servat in quo
              probabiliter credi potest, si legislator adesset, eum obligare non velle, talis non
              est reputandus praecepti transgressor. Et ideo non est necessarium quod quicumque
              aliquem diem ab Ecclesia institutum jejunare omittit, mortaliter peccet: potest enim
              hoc aliquando omnino sine peccato contingere, aliquando sine mortali cum veniali,
              aliquando etiam cum mortali; et hoc secundum diversas occasiones quibus homo inducitur
              ad jejunium frangendum.</p>

          </div>
          <div xml:id="ta-l4d15q3-Dd1e363">
            <head xml:id="ta-l4d15q3-Hd1e365">Quaestiuncula 5</head>
            <p xml:id="ta-l4d15q3-d1e368">Ad quintam quaestionem dicendum, quod jejunium actus satisfactorius est: quia et pro
              libidine peccati praeteriti subtractionem delectationis recompensat, afflictionem
              etiam addens; et futura peccata impedit, concupiscentiam debilitans.</p>
            <p xml:id="ta-l4d15q3-d1e371">Ad primum ergo dicendum, quod jejunium quamvis elicitive sit actus temperantiae,
              tamen a justitia imperari potest, et sic erit satisfactorium; sicut etiam adulterium
              intemperantiam admixtam injustitiae habet.</p>
            <p xml:id="ta-l4d15q3-d1e374">Ad secundum dicendum, quod praeceptum legis naturae non est nisi de eo quod est
              necessarium ad salutem; et ideo quod sub tali praecepto cadit, non est satisfactorium,
              sed ad satisfactionem exigitur; et sic est de eleemosyna, secundum quod cadit sub
              praecepto. Sed praeceptum Ecclesiae potest ad idem ordinari ad quod ordinatur
              satisfactio; et ideo jejunium quod sub praecepto Ecclesiae cadit, satisfactorium esse
              potest.</p>
            <p xml:id="ta-l4d15q3-d1e377">Ad tertium dicendum, quod neque corpus peccat neque anima, proprie loquendo, sed
              homo; et ideo ipse qui peccat, punitur, sive sit poena corporalis, sive spiritualis.
              Tamen etiam poena corporalis in animam redundat, quae ipsam sentit, sicut et per
              corpus delectatione illicita fruebatur in peccato.</p>
            <p xml:id="ta-l4d15q3-d1e381">Ad quartum dicendum, quod superabundantia cibi non habet poenam, et est inordinata;
              et ideo non potest esse satisfactoria, sicut jejunium.</p>
            <p xml:id="ta-l4d15q3-d1e384">Ad quintum dicendum, quod intelligitur ad modicum valere corporalis exercitatio in
              comparatione ad pietatem: vel quia ad unum tantum valet, scilicet ad concupiscentiam
              domandam.</p>
          </div>
        </div>
        <div xml:id="ta-l4d15q3-Dd1e389" type="articulus">
          <head xml:id="ta-l4d15q3-Hd1e391">Articulus 2</head>

          <head xml:id="ta-l4d15q3-Hd1e394" type="question-title">Utrum ad jejunium ab Ecclesia institutum omnes teneantur absque
            dispensatione</head>

          <div xml:id="ta-l4d15q3-Dd1e397">
            <head xml:id="ta-l4d15q3-Hd1e399">Quaestiuncula 1</head>
            <p xml:id="ta-l4d15q3-d1e402">Ad secundum sic proceditur. Videtur quod ad jejunium ab Ecclesia institutum omnes
              teneantur absque dispensatione. Praecepta enim Ecclesiae obligant sicut praecepta Dei;
              unde apostolis dicitur Luc. 10, 16: <quote xml:id="ta-l4d15q3-Qd1e404">qui vos audit, me audit</quote>. Sed ad
              praecepta Dei omnes tenentur absque dispensatione. Ergo et ad praecepta Ecclesiae.</p>
            <p xml:id="ta-l4d15q3-d1e408">Praeterea, illud quod utiliter statutum est, non potest sine nocumento relaxari. Sed
              non sine utilitate statutum est Ecclesiae jejunium. Ergo non potest per dispensationem
              sine nocumento relaxari.</p>
            <p xml:id="ta-l4d15q3-d1e411">Praeterea, secundum Bernardum in Lib. de dispensatione et praecepto, in praecepto
              superioris non potest inferior dispensare. Sed quaelibet singularis persona est
              inferior quam Ecclesia, quae jejunium sub praecepto statuit, nisi forte ille qui est
              caput totius Ecclesiae, vel loco capitis, scilicet Papa. Ergo nullus alius potest in
              jejunio dispensare nisi Papa.</p>
            <p xml:id="ta-l4d15q3-d1e414">Sed contra, Innocentius III in quadam decretali, loquens de materia ista, dicit, quod
              non subjacet legi necessitas. Ergo necessitate imminente potest aliquis sine peccato
              jejunium ab Ecclesia institutum praetermittere per dispensationem.</p>
            <p xml:id="ta-l4d15q3-d1e418">Praeterea, praecepta legis naturalis non possunt per aliquod statutum immutari. Sed
              praeceptum legis naturalis est ut homo ad necessitatem cibum sumat. Ergo si necessitas
              exposceret, posset jejunii abstinentiam non servare.</p>

          </div>
          <div xml:id="ta-l4d15q3-Dd1e422">
            <head xml:id="ta-l4d15q3-Hd1e424">Quaestiuncula 2</head>
            <p xml:id="ta-l4d15q3-d1e427">Ulterius. Videtur quod justi non teneantur ad jejunium Ecclesiae, 2 Corinth. 3, 17:
                <quote xml:id="ta-l4d15q3-Qd1e429">ubi spiritus domini, ibi libertas</quote>. Sed justi spiritu Dei sunt imbuti.
              Ergo liberi sunt ab onere statutorum Ecclesiae; et sic non obligantur ad jejunium ab
              Ecclesia institutum.</p>
            <p xml:id="ta-l4d15q3-d1e433">Praeterea, Matth. 9, 15, dominus dicit: <quote xml:id="ta-l4d15q3-Qd1e435" source="http://scta.info/resource/mt9_15">non possunt filii, quamdiu cum eis est
                sponsus, lugere</quote>. Jejunium autem ad luctum pertinet. Sed cum justis sponsus
              Ecclesiae Christus spiritualiter est; Eph. 3, 17: <quote xml:id="ta-l4d15q3-Qd1e438" source="http://scta.info/resource/eph3_17">habitare Christum per fidem
                in cordibus vestris</quote>. Ergo cum spiritualis praesentia corporali praeemineat,
              videtur quod non teneantur ad jejunium.</p>
            <p xml:id="ta-l4d15q3-d1e442">Praeterea, nullus tenetur satisfacere qui non peccavit. Sed jejunium est quaedam
              satisfactionis pars. Ergo si sunt aliqui justi qui nunquam peccaverunt, videtur quod
              tales ad jejunium non tenentur.</p>
            <p xml:id="ta-l4d15q3-d1e445">Sed contra, apostolus perfecte justus fuit. Sed ipse corpus suum castigavit per
              jejunia et alia corporalia exercitia, ut dicitur 1 Corinth. 9, 27: <quote xml:id="ta-l4d15q3-Qd1e447" source="http://scta.info/resource/Icor9_27">ne forte
                reprobus efficiar</quote>. Ergo et alii justi debent jejunare.</p>
            <p xml:id="ta-l4d15q3-d1e452">Praeterea, justitia hominis ordinem Ecclesiae non subvertit, sed perficit. Sed
              quamdiu manet ordo, manet obedientia inferioris ad superiorem praecepta: quia hoc eis
              est debitum. Ergo per justitiam homo non absolvitur quin teneatur jejunare, et alia
              praecepta Ecclesiae Dei debeat servare.</p>

          </div>
          <div xml:id="ta-l4d15q3-Dd1e456">
            <head xml:id="ta-l4d15q3-Hd1e458">Quaestiuncula 3</head>
            <p xml:id="ta-l4d15q3-d1e461">Ulterius. Videtur quod etiam pueri teneantur ad jejunium. Joel. 2, 15, dicitur:
                <quote xml:id="ta-l4d15q3-Qd1e463">sanctificate jejunium</quote>; et postea sequitur: <quote xml:id="ta-l4d15q3-Qd1e466">congregate
                parvulos, et sugentes ubera</quote>. Ergo parvuli ad jejunium tenentur.</p>
            <p xml:id="ta-l4d15q3-d1e470">Praeterea, magis propinquus est praecepto puer quam bestia. Sed Jonae 2, 7, dicitur:
                <quote xml:id="ta-l4d15q3-Qd1e472">homines et jumenta (...) non gustent quidquam, nec aquam bibant</quote>. Ergo
              multo magis pueri ad jejunium tenentur.</p>
            <p xml:id="ta-l4d15q3-d1e476">Praeterea, pueri plus possunt jejunare quam (ut videtur) provecti, quia habent plus
              de humido. Sed qui plus habet, magis tenetur. Ergo pueri magis tenentur ad jejunium
              quam provecti.</p>
            <p xml:id="ta-l4d15q3-d1e479">Sed contra, praeceptum Ecclesiae necessitatem cibi subtrahere non debet. Sed pueri
              indigent frequenti cibo: quia non possunt semel tantum sine laesione alimentum
              accipere quod eis ad totam diem sufficiat, propter debilitatem naturae. Ergo ad
              jejunium non tenentur.</p>
            <p xml:id="ta-l4d15q3-d1e483">Praeterea, jejunium est ordinatum ad satisfaciendum, et concupiscentiam comprimendum.
              Sed satisfactio pro peccatis praeteritis non competit pueris; quia innocenti vita
              degunt, et a puritate pueri dicuntur; similiter nec est in eis concupiscentia
              impugnans, etsi habitus eis insit, ut Augustinus dicit. Ergo non tenentur ad
              jejunium.</p>

          </div>
          <div xml:id="ta-l4d15q3-Dd1e488">
            <head xml:id="ta-l4d15q3-Hd1e490">Quaestiuncula 4</head>
            <p xml:id="ta-l4d15q3-d1e493">Ulterius. Videtur quod provecti et sani non excusentur a jejunio propter
              peregrinationem. Est enim dimittendum illud quod non est necessitatis, ut servetur id
              quod est necessitatis. Sed peregrinatio non est necessitatis. Cum ergo jejunium ab
              Ecclesia institutum sit necessitatis, quia cadit sub praecepto; videtur quod non
              debeat propter peregrinationem aut iter, jejunium intermitti.</p>
            <p xml:id="ta-l4d15q3-d1e496">Praeterea, videtur quod nec ratione paupertatis. Quia paupertas de se inducit ad
              jejunandum. Ergo non est causa quare aliquis jejunare non debeat.</p>
            <p xml:id="ta-l4d15q3-d1e499">Praeterea, videtur quod nec ratione operis alicujus servilis quis a jejunio
              excusetur. Quia lucrum spirituale debet praeponderare lucro corporali. Sed hujusmodi
              opera ad lucrum corporale ordinantur, jejunium autem ad spirituale. Ergo non est
              jejunium propter hujusmodi opera intermittendum.</p>
            <p xml:id="ta-l4d15q3-d1e502">Sed contra, afflictio non est addenda afflicto. Sed omnia praedicta habent de se
              afflictionem. Ergo aliquo modo excusantur ab afflictione jejunii.</p>
          </div>
          <div xml:id="ta-l4d15q3-Dd1e506">
            <head xml:id="ta-l4d15q3-Hd1e508">Quaestiuncula 1</head>
            <p xml:id="ta-l4d15q3-d1e511">Respondeo dicendum ad primam quaestionem, quod per praecepta juris positivi, ut
              dictum est, removentur aliqua quae non sunt de se mala et semper; unde in aliquo casu
              possunt esse bona et necessaria quae talibus prohibentur praeceptis; et ideo non fuit
              intentio legislatoris ut semper observaretur praeceptum suum, nisi in illis casibus in
              quibus bonum virtutis potest conservari. Et ideo dicendum ad primam quaestionem de
              jure naturali et positivo, quod jus positivum a jure naturali procedere dicitur,
              inquantum per jus positivum modus observandi jus naturale determinatur; quia intentio
              cujuslibet legislatoris est inducere homines ad virtutes, ut dicitur in 2 Ethic., quae
              pertinent ad jus naturale. Modus autem observandi ea quae sunt de lege naturali, non
              potest esse uniformis in omnibus propter diversitates quae in singularibus contingunt,
              sicut nec idem modus curationis potest adhiberi omnibus laborantibus eadem
              aegritudine; et ideo legislator non potest aliquod praeceptum ponere quod non oporteat
              in casu aliquo praetermitti. Tamen considerans quod frequentius accidit, legem ponit,
              in illis casibus in quibus modus determinatus per legem non competit judicium
              reservans aliquibus qui hoc habeant definire; et haec est dispensatio praelatis
              commissa in jejunio ab Ecclesia instituto, et in aliis hujusmodi Ecclesiae
              praeceptis.</p>
            <p xml:id="ta-l4d15q3-d1e514">Ad primum ergo dicendum, quod praecepta Dei sunt de eo quod est de necessitate
              salutis secundum se; et ideo in quolibet casu observare illa oportet; sed praecepta
              Ecclesiae quamvis vim obligandi habeant ex actu praecipientium, non tamen semper
              obligant propter materiam in qua proponuntur.</p>
            <p xml:id="ta-l4d15q3-d1e517">Ad secundum dicendum, quod secundum utilitatem quae ut frequentius accidit, utiliter
              hujusmodi praecepta instituta sunt; sed propter necessitatem in aliquo casu emergentem
              etiam utiliter dimittuntur.</p>
            <p xml:id="ta-l4d15q3-d1e520">Ad tertium dicendum, quod inferior potest dispensare in praecepto superioris quando
              dispensatio sibi a superiori relinquitur.</p>

          </div>
          <div xml:id="ta-l4d15q3-Dd1e524">
            <head xml:id="ta-l4d15q3-Hd1e526">Quaestiuncula 2</head>
            <p xml:id="ta-l4d15q3-d1e529">Ad secundam quaestionem dicendum, quod praeceptum a legislatore positum, tunc solum
              ad observandum non obligat, quando observatio intentionem legislatoris evacuat vel
              impedit, qua intendit homines inducere ad virtutem, vel bonum statum eorum quibus
              legem proponit. Cum autem justitia profectum jejunii quem legislator intendit, non
              impediat, sed augeat, quia efficitur magis meritorium ex hoc quod aliquis est justus,
              non absolvitur a jejuniorum observatione.</p>
            <p xml:id="ta-l4d15q3-d1e532">Ad primum ergo dicendum, quod libertas quam spiritus Dei inducit, est libertas
              justitiae, quae opponitur servituti peccati, sed conjungitur servituti Dei; et ita ad
              obedientiam mandatorum ejus, et eorum qui vicem Dei gerunt in terris obligatur.</p>
            <p xml:id="ta-l4d15q3-d1e535">Ad secundum dicendum, quod duplex est jejunium; luctus, et exultationis; et dicitur
              jejunium luctus, quod quidem cum amaritudine peccatorum vel praesentis miseriae
              geritur; jejunium vero exultationis, cum ex spirituali jucunditate a carnalibus se
              abstrahit; quia gustato spiritu, desipit omnis caro justis. Ergo semper habitu
              spiritualiter sponsus praesens est, sed non est semper actu; immo quandoque est eis
              praesens ut judex, cum sua peccata recogitant, vel quae fecerunt, vel in quae cadere
              possunt, nisi carnem cohibeant; et tunc eis competit jejunium moeroris. Aliquando
              autem est eis praesens actu, ut sponsus, quando ejus dulcedine perfruuntur: et tunc
              competit eis exultationis jejunium, et non maeroris.</p>
            <p xml:id="ta-l4d15q3-d1e538">Ad tertium dicendum, quod jejunium non tantum inducitur pro peccatis praeteritis, sed
              etiam ad praeservandum a futuris; et ideo in his quae non peccaverunt, competit ut
              medicina praeservans. Tamen praesens vita sine peccato omnino agi non potest, quamvis
              a criminibus aliquis abstineat, ut Augustinus in Lib. de poenitentia dicit; et ideo
              sicut omnibus in hac vita existentibus competit poenitentia, ita et jejunium.</p>

          </div>
          <div xml:id="ta-l4d15q3-Dd1e542">
            <head xml:id="ta-l4d15q3-Hd1e544">Quaestiuncula 3</head>
            <p xml:id="ta-l4d15q3-d1e547">Ad tertiam quaestionem dicendum, quod pueri indigent multo cibo, eo quod cibus in eis
              non solum exigitur ad actum nutritivae, sed etiam ad actum augmentativae virtutis,
              quia de residuo nutrimenti fit augmentum. Et quia virtus naturae in eis nondum
              convaluit, non possunt simul multum de cibo assumere, quia naturalis virtus illud
              convertere non posset; et ideo indigent frequenti cibi sumptione; et propter hoc eis
              non competit jejunium, dum sunt in augmento. Tempus enim augmenti, secundum
              philosophum, est usque ad finem tertii septennii ut in pluribus, quia res naturales
              non currunt semper eodem modo, sed ut frequenter; et ideo ante hoc tempus non
              arctantur pueri ad omnia jejunia Ecclesiae servanda. Sed quia quanto ad terminum
              praedictum appropinquant, tanto virtus naturae magis roboratur, et augmentum tardius
              procedit, cum in primis quinque annis perveniat puer ad medietatem totius augmenti, ut
              philosophus dicit; ideo secundum quod magis appropinquant ad praedictum terminum, sunt
              eis jejunia magis commensuranda.</p>
            <p xml:id="ta-l4d15q3-d1e550">Ad primum ergo dicendum, quod loquitur in casu quando magna tribulatione imminente
              major afflictio ad placandum Deum superaddenda est.</p>
            <p xml:id="ta-l4d15q3-d1e553">Et similiter dicendum ad secundum.</p>
            <p xml:id="ta-l4d15q3-d1e556">Ad tertium dicendum, quod quamvis pueri plus habeant de humido quam provecti; quia
              tamen illud est minus inspissatum, citius potest a calore consumi; et ideo
              frequentiori refectione indigent.</p>

          </div>
          <div xml:id="ta-l4d15q3-Dd1e560">
            <head xml:id="ta-l4d15q3-Hd1e562">Quaestiuncula 4</head>
            <p xml:id="ta-l4d15q3-d1e565">Ad quartam quaestionem dicendum, quod sicut dictum est, intentio legislatoris est
              conservare homines et inducere ad bonum statum virtutis; qui quidem consistit in
              conservatione vitae, et valetudine sufficienti ad opera quae quis facere debet; nec
              tamen suo praecepto exigit ab homine totum quod potest, cum non intendat ordinare
              statum hominis quantum ad unum diem vel ad parvum tempus, sed ad totam vitam; a quo
              deficeret, si semel homo totum quod posset, faceret; et ideo sive aegritudine
              imminente, sive labore viae, sive quocumque alio, cum quo simul et jejunio praedictus
              status conservari non potest, non tenetur ex praecepto jejunare; sed secundum
              dispensationem superioris, ut supra dictum est, jejunium solvere potest.</p>
            <p xml:id="ta-l4d15q3-d1e568">Ad primum ergo dicendum, quod si sit talis peregrinatio quae possit sine incommodo
              differri, debet peregrinationem differre, si simul cum ea jejunare non potest. Si
              autem peregrinatio commode differri non potest, vel quia tempus jejunii hominem in via
              praeoccupat, vel quia dies festus alicui imminet, ad quem ex devotione homo pergere
              cupit, vel quia mora in poenitentia periculum habet vel spirituale vel corporale,
              potest cum dispensatione sui superioris omnia praedicta pensantis peregrinari, et
              jejunium solvere. Hoc tamen intelligitur de his qui labore itineris adeo affliguntur,
              quod simul cum jejunio itinerari non possunt. Nec obstat quod praeceptum debet
              praeponi consilio; quia intentio praeceptum hujusmodi dantis non est alias pias et
              magis necessarias causas excludere. Secus autem est de praeceptis legis naturae, quae
              hoc prohibent quod secundum se et semper malum est.</p>
            <p xml:id="ta-l4d15q3-d1e571">Ad secundum dicendum, quod paupertas non semper excusat a jejunio, sed in illo casu
              quando simul habere non potest tantum hora comestionis quod ad victum totius diei
              sufficiat, sicut frequenter egenis contingit, qui frustatim eleemosynas quaerunt; vel
              etiam quando ex praecedenti inedia tantum debilitati sunt quod jejunium sufferre non
              possunt.</p>
            <p xml:id="ta-l4d15q3-d1e574">Ad tertium dicendum, quod de operariis distinguendum videtur: quia si jejunando
              possunt competenter victum pro persona sua habere, et pro familia cujus cura eis
              incumbit (sive quia alias divites sunt, sive quia de eo quod minori labore fit, qui
              secum jejunium compatiatur, lucrari sufficientia possunt), a jejunio non excusantur.
              Si autem alias non possunt tantum laborare quod victum sufficientem acquirant, nisi
              jejunium frangendo; possunt secundum dispensationem sacerdotis sui jejunium solvere,
              et laborare. Ex quo patet quod intentio majoris lucri non necessarii eos a peccato non
              excusat, si jejunium frangant: nec iterum illi a peccato immunes sunt qui operarios
              conducere nolunt nisi tali pacto ut jejunium solvant, nisi forte sit causa necessaria,
              quae festinationem operis pro quo laboratur, exposcat.</p>
          </div>
        </div>
        <div xml:id="ta-l4d15q3-Dd1e579" type="articulus">
          <head xml:id="ta-l4d15q3-Hd1e581">Articulus 3</head>

          <head xml:id="ta-l4d15q3-Hd1e584" type="question-title">Utrum hujusmodi tempora debeant esse ad jejunium determinata,
            sicut Ecclesia instituit</head>

          <div xml:id="ta-l4d15q3-Dd1e587">
            <head xml:id="ta-l4d15q3-Hd1e589">Quaestiuncula 1</head>
            <p xml:id="ta-l4d15q3-d1e592">Ad tertium sic proceditur. Videtur quod hujusmodi tempora non debeant esse ad
              jejunium determinata, sicut Ecclesia instituit. Quia sicut jejunium est satisfactionis
              pars, ita eleemosyna. Sed eleemosynarum tempus non est determinatum. Ergo nec
              jejunii.</p>
            <p xml:id="ta-l4d15q3-d1e595">Praeterea, sicut legislator novi testamenti, scilicet Christus, Quadragesimam
              jejunavit; ita et legis veteris lator, scilicet Moyses. Sed populo veteris testamenti
              non indicebatur quadragesimale jejunium. Ergo nec populo novi testamenti indici
              debet.</p>
            <p xml:id="ta-l4d15q3-d1e598">Praeterea, Christus statim post Baptismum legitur, Matth. 4, jejunium in deserto
              inchoasse. Si ergo nos in actibus nostris Christo conformari debemus, statim post
              Epiphaniam, quando Baptismus Christi celebratur, debemus quadragesimale jejunium
              inchoare.</p>
            <p xml:id="ta-l4d15q3-d1e601">Praeterea, in veteri testamento habebant jejunium quarti mensis, et quinti, et
              septimi et decimi, quae non erant distincta per quatuor anni tempora. Ergo videtur
              quod nec nos per quatuor anni tempora nostra jejunia distinguere debeamus.</p>
            <p xml:id="ta-l4d15q3-d1e605">Praeterea, temporibus laetitiae jejunium non competit; unde et tempore paschali
              intermittitur jejunium vigiliae apostolorum Philippi et Jacobi, et tempore
              nativitatis, jejunium vigiliae beati Joannis Evangelistae. Sed infra octavas
              Pentecostes adhuc durat gaudium paschalis festivitatis. Ergo tunc jejunium non erit
              observandum.</p>
            <p xml:id="ta-l4d15q3-d1e608">Praeterea, in sanctorum solemniis eorum gloriam recolimus, ad quam translati sunt.
              Sed jejunium statui gloriae non competit: quia <quote xml:id="ta-l4d15q3-Qd1e610">non esurient neque sitient
                amplius</quote>. Ergo in vigiliis solemnitatum jejunium non competit.</p>

          </div>
          <div xml:id="ta-l4d15q3-Dd1e615">
            <head xml:id="ta-l4d15q3-Hd1e617">Quaestiuncula 2</head>
            <p xml:id="ta-l4d15q3-d1e620">Ulterius. Videtur quod in aliquo tempore jejunium sit interdictum, secundum quod
              Gregorius in 2 dialogorum, cap. 1, narrat quemdam sacerdotem divinitus missum beato
              Benedicto dixisse: <quote xml:id="ta-l4d15q3-Qd1e622">dies resurrectionis est: non licet tibi hodie
                abstinere</quote>. Ergo videtur quod in solemnitatibus illicitum est jejunare.</p>
            <p xml:id="ta-l4d15q3-d1e626">Praeterea, in Esdra dicitur: <quote xml:id="ta-l4d15q3-Qd1e628">sanctus dies domini est, nolite
                contristari</quote>; et additur: <quote xml:id="ta-l4d15q3-Qd1e631">comedite pinguia</quote> et cetera. Ergo
              videtur quod in diebus solemnibus non liceat jejunare.</p>
            <p xml:id="ta-l4d15q3-d1e635">Sed contra est quod Honorius tertius in quadam decretali dicit, quod die natalis
              sexta feria venienti non sunt prohibendi qui propter devotionem voluerint
              jejunare.</p>

          </div>
          <div xml:id="ta-l4d15q3-Dd1e639">
            <head xml:id="ta-l4d15q3-Hd1e641">Quaestiuncula 3</head>
            <p xml:id="ta-l4d15q3-d1e644">Ulterius. Videtur quod hora nona non debeat esse tempus determinatum ad manducandum
              in diebus jejunii. Quia circumstantiae secundum conditionem personarum sunt
              determinandae. Sed non sunt ejusdem conditionis quantum ad potentiam abstinendi omnes
              quibus jejunium indicitur. Ergo non esset eis omnibus una hora determinanda.</p>
            <p xml:id="ta-l4d15q3-d1e647">Praeterea, status novi testamenti est perfectior quam status veteris. Sed in veteri
              testamento jejunabant usque ad vesperam. Ergo et usque ad vesperam homo debet
              comestionem nunc differre in diebus jejunii.</p>
            <p xml:id="ta-l4d15q3-d1e650">Sed contra est consuetudo.</p>
          </div>
          <div xml:id="ta-l4d15q3-Dd1e655">
            <head xml:id="ta-l4d15q3-Hd1e657">Quaestiuncula 1</head>
            <p xml:id="ta-l4d15q3-d1e660">Respondeo dicendum ad primam quaestionem, quod ad legislatorem pertinent ea quae sunt
              ad vitam humanam necessaria, lege ordinare qualiter congruentius fieri possunt; et
              ideo cum aliquod tempus sit alio magis jejunio congruum, convenienter ab Ecclesia
              determinatum tempus est ad jejunia institutum.</p>
            <p xml:id="ta-l4d15q3-d1e663">Ad primum ergo dicendum, quod eleemosynae ordinantur ad subveniendum defectibus
              aliorum; et ideo non potest eleemosynis tempus determinari, sicut nec defectibus
              quibus subvenire oportet. Sed jejunium est institutum ad comprimendum concupiscentiam
              carnis, et satisfaciendum pro peccatis praeteritis; et quia jejunium concupiscentiam
              comprimit, etiam postquam factum est, secundum quod ejus effectus manet in jejunante,
              ideo potest jejunio tempus praefigi.</p>
            <p xml:id="ta-l4d15q3-d1e666">Ad secundum dicendum, quod Moyses fuit legislator non tamquam dominus legis, sed
              tamquam famulus; Christus autem tamquam dominus; et ideo non inducebat lex vetus ad
              conformitatem Moysi, sicut nova lex inducit ad conformitatem Christi: quia etiam
              Angelorum intentio, quia non sunt domini, sed servi, non est ut alios in seipsos
              reducant, sed in Deum, ut Dionysius dicit.</p>
            <p xml:id="ta-l4d15q3-d1e669">Ad tertium dicendum, quod Christus non jejunavit quasi ipse jejunio indigeret, sed ut
              ad gratiam ejus suscipiendam exemplo sui jejunii nos praepararet; et ideo post
              Baptismum suum, in quo plenitudo gratiae ipsius declarata est testimonio patris et
              spiritus sancti, et etiam Joannis, decebat ut exemplum jejunii sui nobis proponeret.
              Nobis autem competit jejunium, ut praeparemur ad suscipiendam gratiam ipsius; unde,
              quia sacramenta gratiae ejus praecipue proponuntur circa festum Paschae, ideo
              immediate ante solemnitatem paschalem quadragesimale jejunium impletur; et etiam quia
              tempus veris, quod tunc incipit, maxime est concupiscentiae aptum; et quia
              significatur quod ad gloriam resurrectionis per tribulationes praesentis vitae
              pervenimus, sicut et Christus per passionem.</p>
            <p xml:id="ta-l4d15q3-d1e673">Ad quartum dicendum, quod secundum Hieronymum, Judaei habebant speciales causas quare
              illa jejunia observabant. In Julio enim, qui est quartus mensis ab Aprili, quem ipsi
              primum habent, jejunabant: quia illo mense septima die mensis Moyses descendens de
              monte legis tabulas confregit propter peccatum vituli conflatilis, et eodem mense muri
              Hierusalem a Nabuchodonosor destructi sunt. In quinto autem mense, idest in Augusto,
              propter peccatum murmuris ex verbis exploratorum orti: illo etiam mense templum
              incensum est a Nabuchodonosor, et postea etiam a Tito. In septimo autem mense propter
              interfectionem Godoliae, sub quo reliquiae populi conservabantur, ut patet Hieremiae
              41. In decimo autem mense in memoriam mortuorum quos dominus in deserto percusserat.
              Nos autem praeter jejunium quadragesimale, in quo omnium dierum quasi decimam
              solvimus, in singulis quadris anni, tres dies jejunii instituti sunt, qui quasi in
              primitias computentur, et ad expiandum peccata singularum quartarum.</p>
            <p xml:id="ta-l4d15q3-d1e676">Ad quintum dicendum, quod sicut dicit Leo Papa: <quote xml:id="ta-l4d15q3-Qd1e678">post sanctae laetitiae dies,
                quos in honorem domini resurgentis et in caelum ascendentis exegimus, et post
                acceptum spiritus sancti donum, salubriter et necessario consuetudo ordinata est
                jejunii, ut si quis forte inter ipsa festivitatis gaudia negligens libertate et
                licentia immoderata aliqua praesumpsit, hoc abstinentiae censura castiget</quote>.
              Tamen etiam est jejunium exultationis, quod illis qui spiritum sanctum acceperunt,
              competit: cum gaudio enim spirituali etiam afflictio corporalis se compatitur; unde
              non fit genuflexio, et alleluja cantatur; quod in aliis jejuniis non observatur.</p>
            <p xml:id="ta-l4d15q3-d1e682">Ad sextum dicendum, quod in solemnitatibus praecipuis vigilias jejunamus, ut
              paratiores ad devotionem festi simus, et ut gaudium aeternum, quod per solemnitates
              temporales significatur, ad tribulationes praesentis vitae, quas sancti passi sunt,
              subsequi demonstretur.</p>

          </div>
          <div xml:id="ta-l4d15q3-Dd1e686">
            <head xml:id="ta-l4d15q3-Hd1e688">Quaestiuncula 2</head>
            <p xml:id="ta-l4d15q3-d1e691">Ad secundam quaestionem dicendum, quod jejunium, quantum est de se, nullo tempore est
              prohibitum. Unde, sicut dicit Isidorus, sancti patres in deserto tempore paschali
              jejunabant, excepto die dominicae resurrectionis, in quo non videtur conveniens
              jejunare, eo quod tota Ecclesia laetitiae festum agit. Unde non est conveniens quod
              aliquis illo die operibus afflictionis intendat, quia turpis est omnis pars quae suo
              toti non congruit, ut dicit Augustinus in Lib. 3 Confess. Sed per accidens potest esse
              jejunium alicujus in die festo illicitum, si adeo pertinaciter jejunium teneret, quod
              non crederet per devotionem festi utilitatem jejunii compensari posse.</p>
            <p xml:id="ta-l4d15q3-d1e694">Ad primum ergo dicendum, quod dies resurrectionis, ut dictum est, totus est
              laetitiae; unde et cantatur: <quote xml:id="ta-l4d15q3-Qd1e696">haec dies quam fecit dominus, exultemus et
                laetemur in ea</quote>; et ideo in illa prae aliis non congruit tristitiae signa
              ostendere: et quia in singulis dominicis memoria resurrectionis agitur, ideo in diebus
              dominicis secundum communem consuetudinem Ecclesiae jejunia intermittuntur.</p>
            <p xml:id="ta-l4d15q3-d1e700">Ad secundum dicendum, quod quia illi in magna tristitia demersi erant propter
              tribulationes undique imminentes, ideo ab his quae tristitiam ingerere possunt,
              abstrahebantur, ut in spe divini auxilii gauderent.</p>

          </div>
          <div xml:id="ta-l4d15q3-Dd1e704">
            <head xml:id="ta-l4d15q3-Hd1e706">Quaestiuncula 3</head>
            <p xml:id="ta-l4d15q3-d1e709">Ad tertiam quaestionem dicendum, quod competens hora comedendi in diebus jejunii est
              hora nona; et haec est ab Ecclesia instituta, et communiter observata: quia secundum
              communem cursum comedendi est hora sexta; quia cibus non debet apponi quousque natura
              circa cibum praecedentem occupata est. Occupatur autem in cibo assumpto dupliciter.
              Primo digerendo ipsum; et quoniam digestio fit per calorem, ideo illud tempus
              digestioni est congruum in quo calor naturalis ad interiora revocatur, scilicet
              propter subtractionem radiorum solis, et propter somnum, in quo intenduntur virtutes
              naturales. Secundo cibum jam decoctum deducendo per membra, quibus debet assimilari;
              et ad hoc requiritur quod calor nutrimentum deducens usque ad extremas partes corporis
              evocetur: calor autem solis calorem naturalem ad exteriora evocat; et ideo quando
              completur solis ascensus (quod fit hora sexta, quia tunc est circa medium), tunc ejus
              opus completum est; et ideo tunc est tempus communiter sumendi cibum. Et quia jejunium
              Ecclesiae debet esse poenale et satisfactorium, ideo supra hoc aliquid additur; non
              autem tantum quod penitus humor cibi assumpti exsiccetur, aut virtus naturalis
              debilitetur; unde partito residuo tempore, hora nona occurrit, in qua cibus secundum
              Ecclesiae statutum in diebus jejunii sumendus est.</p>
            <p xml:id="ta-l4d15q3-d1e712">Ad primum ergo dicendum, quod legislator ponens legem communem, attendit ea quae in
              pluribus accidunt: sed adaptationem ad singulos relinquit illis qui constituuntur
              legis dispensatores.</p>
            <p xml:id="ta-l4d15q3-d1e715">Ad secundum dicendum, quod nos nostro jejunio conformamur novo homini, qui per
              passionem suam nos a vetustate et tenebris revocavit; et ideo illo tempore jejunium
              primum solvimus, quando Christus passionem suam finivit, scilicet hora nona. Sed ante
              hanc renovationem competebat vespertinum tempus jejunantium comestioni, ad
              significandum quod per cibum veteris hominis in tenebras peccati et mortis dejecti
              erant, a quibus non eruebantur, etiam post tribulationes praesentis vitae; quia in
              morte ad Limbum descendebant, qui erat tenebrosus locus.</p>
          </div>
        </div>
        <div xml:id="ta-l4d15q3-Dd1e721" type="articulus">
          <head xml:id="ta-l4d15q3-Hd1e723">Articulus 4</head>

          <head xml:id="ta-l4d15q3-Hd1e726" type="question-title">Utrum per binam comestionem jejunium solvatur</head>

          <div xml:id="ta-l4d15q3-Dd1e729">
            <head xml:id="ta-l4d15q3-Hd1e731">Quaestiuncula 1</head>
            <p xml:id="ta-l4d15q3-d1e734">Ad quartum sic proceditur. Videtur quod per binam comestionem jejunium non solvatur.
              Quia jejunium est determinatum ad subtractionem nutrimenti. Sed non solum nutrimur
              cibo, sed etiam potu. Cum ergo potus assumptus praeter comestionem statutum ab
              Ecclesia jejunium non solvat, videtur quod nec etiam cibi bina assumptio.</p>
            <p xml:id="ta-l4d15q3-d1e737">Praeterea, aqua potata impedit sumptionem Eucharistiae, sicut et sumptio alterius
              cibi: quia solvit jejunium naturae, quod requiritur in Eucharistiam sumentibus, sicut
              et alii cibi. Si ergo aqua potata non solvit jejunium Ecclesiae, videtur quod nec
              alius cibus assumptus.</p>
            <p xml:id="ta-l4d15q3-d1e740">Praeterea, electuaria etiam cibi quidam sunt. Sed eorum assumptio jejunium non
              solvit; quod patet ex communi consuetudine multorum, qui etiam diebus jejunii absque
              conscientia fractionis jejunii electuaria in magna quantitate manducant. Ergo nec
              ciborum aliorum iterata assumptio jejunium solvit.</p>
            <p xml:id="ta-l4d15q3-d1e743">Praeterea, odor jejunium non solvit. Sed odore aliqui reficiuntur, sicut et cibo.
              Ergo nec cibus.</p>
            <p xml:id="ta-l4d15q3-d1e747">Sed contra est, quia in hoc distinguuntur jejunantes a non jejunantibus, quia semel
              manducant. Si ergo bina comestio jejunium non solveret, non esset differentia inter
              jejunantes et non jejunantes.</p>

          </div>
          <div xml:id="ta-l4d15q3-Dd1e751">
            <head xml:id="ta-l4d15q3-Hd1e753">Quaestiuncula 2</head>
            <p xml:id="ta-l4d15q3-d1e756">Ulterius. Videtur quod esus carnium jejunium non solvat. Quia jejunium est institutum
              ad comprimendum concupiscentiam. Sed vinum magis inflammat concupiscentiam quam
              carnes. Cum ergo potus vini non solvat jejunium, nec esus carnium solvet.</p>
            <p xml:id="ta-l4d15q3-d1e759">Praeterea, legumina inflativa sunt, et sic ad luxuriam provocant. Sed esus eorum non
              solvit jejunium. Ergo nec esus carnium.</p>
            <p xml:id="ta-l4d15q3-d1e762">Praeterea, pisces aliqui ita delectabiliter comeduntur sicut carnes aliorum
              animalium. Sed nulla caro piscium comesta jejunium solvit. Ergo nec carnes avium aut
              quadrupedum.</p>
            <p xml:id="ta-l4d15q3-d1e765">Praeterea, sicut in diebus quadragesimalibus abstinetur a carnibus, ita ab ovis et
              lacticiniis. Sed in diebus jejunii quidam lacticiniis et ovis utuntur. Ergo et
              carnibus uti possunt sine hoc quod jejunium solvatur.</p>
            <p xml:id="ta-l4d15q3-d1e769">Sed contra est generalis consuetudo Ecclesiae, quae jejunantibus usum carnium
              interdicit.</p>

          </div>
          <div xml:id="ta-l4d15q3-Dd1e773">
            <head xml:id="ta-l4d15q3-Hd1e775">Quaestiuncula 3</head>
            <p xml:id="ta-l4d15q3-d1e778">Ulterius. Videtur quod anticipatio temporis jejunium non solvat. Sicut enim non
              servat tempus ab Ecclesia institutum qui tardat comestionem, ita nec ille qui
              anticipat. Sed ille qui tardat, non solvit jejunium ab Ecclesia institutum. Ergo nec
              ille qui anticipat.</p>
            <p xml:id="ta-l4d15q3-d1e781">Praeterea, jejunium est actus abstinentiae. Sed abstinentia impeditur non solum per
              anticipationem horae comestionis, sed etiam per alias conditiones, quae hoc versu
              continentur: <quote xml:id="ta-l4d15q3-Qd1e783">praepropere, laute, nimis, ardenter, studiose</quote>. Ergo cum
              nimis comedere quantum ad quantitatem non solvat jejunium, nec ardenter quantum ad
              aviditatem comedendi, nec laute, quantum ad pretiosa quae in cibum quaeruntur, nec
              studiose, quantum ad exquisitum modum cibaria praeparandi (alias mortaliter peccarent
              qui in diebus jejuniorum hoc facerent, quasi transgressores praecepti Ecclesiae; quod
              durum est dicere): videtur quod nec praepropere comedere, quod est tempus anticipare,
              jejunium solvat.</p>
            <p xml:id="ta-l4d15q3-d1e787">Sed contra est quod dicit Concilium Cabilonense: <quote xml:id="ta-l4d15q3-Qd1e789">in Quadragesima nullatenus
                credendi sunt jejunare qui ante manducaverunt quam vespertinum celebretur
                officium</quote>. Ergo anticipatio temporis solvit jejunium.</p>
          </div>
          <div xml:id="ta-l4d15q3-Dd1e795">
            <head xml:id="ta-l4d15q3-Hd1e797">Quaestiuncula 1</head>
            <p xml:id="ta-l4d15q3-d1e800">Respondeo dicendum ad primam quaestionem, quod jejunium dupliciter solvitur. Uno modo
              quantum ad meritum, ita quod homo vel non meretur, vel minus meretur; et de hac
              solutione jejunii non intendimus ad praesens: quia conditiones quae meritum alicujus
              actus augent vel minuunt, indeterminatae sunt, eo quod quandoque accidentaliter se
              habent ad actum meritorium. Alio modo solvitur jejunium, secundum quod est ab Ecclesia
              institutum; ex qua solutione homo efficitur transgressor statuti Ecclesiae de jejunio
              servando, vel saltem non observator, nisi ex dispensatione vel causa legitima
              dimittat; et de hac solutione jejunii nunc quaerimus. Ad hoc autem praecipue valet
              considerare intentiones statuentis. Intendit autem Ecclesia certum modum statuere
              manducandi, ut scilicet semel in die jejunans manducet; et ideo si aliquorum sumptio,
              secundum quae manducatio solet compleri, iteretur, jejunium praedicto modo acceptum
              solvitur. Si autem aliqua sumantur quae ad manducandum de se ordinata non sunt, sed ad
              alium usum, qui usus communiter manducatio non vocatur; talis cibi vel potus sumptio
              praeter manducationem unam ante vel post, non facit esse binam manducationem; et ideo
              talis sumptio jejunium non solvit.</p>
            <p xml:id="ta-l4d15q3-d1e803">Ad primum ergo dicendum, quod quamvis aliquis potus aliquo modo nutriat, tamen de se
              non ordinatur ad nutriendum, sed magis ad dispositionem bonam eorum quae nutriunt, ut
              scilicet per membra deducantur, et in stomacho non comburantur; unde sumptio potus
              manducatio non dicitur: et ideo ille qui potat extra horam unicae comestionis, non
              dicitur bis manducare; et propter hoc nec statutum Ecclesiae frangit, nisi fraudem
              faciat: quia legem violat qui in fraudem legis aliquid facit.</p>
            <p xml:id="ta-l4d15q3-d1e806">Ad secundum dicendum, quod aqua etsi solvat jejunium naturae, quia aliquo modo
              nutrit; non tamen solvit jejunium Ecclesiae; quia Ecclesia non attendit in statuendo
              id quod quocumque modo nutrire potest, sed id quod principaliter ad nutriendum
              ordinatum est.</p>
            <p xml:id="ta-l4d15q3-d1e809">Ad tertium dicendum, quod quidam dicunt, quod si electuaria comedantur ad
              delectationem, solvunt jejunium; si autem causa medicinae sumantur, non solvitur
              jejunium. Sed statutum positivae legis non attendit intentionem observantis, sed ipsum
              actum; eo quod modus virtutis non cadit in praecepto, sed est finis praecepti; sed ex
              intentione potest aliquis mereri vel demereri. Et ideo dicendum, quod electuaria etsi
              aliquo modo nutriant, non tamen hic est principalis usus eorum; unde nec loco
              manducationis sumi consueverunt; et ideo talis sumptio jejunium Ecclesiae non solvit,
              quamvis homo possit totaliter vel in parte ex hoc meritum jejunii perdere; vel etiam
              mortaliter peccare, si sit immoderata libido. Non tamen est transgressor praecepti
              Ecclesiae nisi in fraudem sumeret, aut si eis quasi aliis cibis uteretur ad famem
              extinguendam.</p>
            <p xml:id="ta-l4d15q3-d1e813">Ad quartum dicendum, quod odor non nutrit, ut patet per philosophum in libro de sensu
              et sensato, sed aliquo modo confortat; unde non solvit neque jejunium naturae neque
              jejunium Ecclesiae.</p>

          </div>
          <div xml:id="ta-l4d15q3-Dd1e817">
            <head xml:id="ta-l4d15q3-Hd1e819">Quaestiuncula 2</head>
            <p xml:id="ta-l4d15q3-d1e822">Ad secundam quaestionem dicendum, quod ille dicitur jejunium Ecclesiae solvere qui
              modum abstinendi statutum ab Ecclesia non servat. Cum autem jejunium Ecclesia
              instituerit ad satisfaciendum, et concupiscentiam reprimendum, sicut determinavit ad
              abstinentiam jejunii quantum ad numerum, ut scilicet semel tantum jejunans comederet
              ad afflictionem carnis propter satisfactionem; ita taxavit ut a carnibus abstineretur,
              quia hoc genere cibi praecipue concupiscentia fovetur et roboratur; unde comestio
              carnium jejunium solvit ab Ecclesia institutum.</p>
            <p xml:id="ta-l4d15q3-d1e825">Ad primum ergo dicendum, quod vinum concupiscentiam incitat inflammando per modum
              alterantis; et quia tales alterationes non diu manent, ideo potus vini non adeo
              efficaciter operatur ad concupiscentiae fomentum, sicut esus carnium, quo praecipue
              materia concupiscentiae ministratur, et calor naturalis confortatur radicitus magis;
              et ex alia parte subtractio vini nimis debilitaret naturam propter digestionis
              impedimentum.</p>
            <p xml:id="ta-l4d15q3-d1e828">Et similiter dicendum ad secundum de inflatione leguminum, quod est accidentalis
              causa concupiscentiam provocans, et cito transit.</p>
            <p xml:id="ta-l4d15q3-d1e831">Ad tertium dicendum, quod pisces frigidiores sunt naturaliter quam carnes, nec
              alimentum ita conveniens corpori praestant sicut aliae carnes; unde non fuit tanta
              necessitas prohibendi pisces, sicut carnes.</p>
            <p xml:id="ta-l4d15q3-d1e835">Ad quartum dicendum, quod quadragesimale jejunium arctius observatur quam alia
              jejunia, quia eo Christi jejunium secundum modum nostrum imitamur; et ideo, quamvis
              usus casei et ovorum in Quadragesima sit generaliter interdictus, tamen in aliis
              jejuniis apud diversos in his est diversus abstinentiae modus.</p>

          </div>
          <div xml:id="ta-l4d15q3-Dd1e839">
            <head xml:id="ta-l4d15q3-Hd1e841">Quaestiuncula 3</head>
            <p xml:id="ta-l4d15q3-d1e844">Ad tertiam quaestionem dicendum, quod, sicut dictum est, ille jejunium solvit qui
              Ecclesiae determinationem non servat. Unde cum Ecclesia instituit certum tempus
              comedendi jejunantibus; qui nimis notabiliter anticipat, jejunium solvit. Non enim
              Ecclesia arctare intendit ad subtilem temporis inspectionem; nec oportet astrolabium
              accipere ad horam comestionis cognoscendam. Unde sufficit si circa horam illam quam
              Ecclesia instituit, jejunans sumat cibum, etiam si aliquantulum propter aliquam
              necessitatem anticipet.</p>
            <p xml:id="ta-l4d15q3-d1e847">Ad primum ergo dicendum, quod omittere praeceptum Ecclesiae non licet, sed
              supererogare licet; et ideo cum tardatio horae ad poenalitatem jejunii faciat, licet
              tardare per horam, sed non anticipare.</p>
            <p xml:id="ta-l4d15q3-d1e850">Ad secundum dicendum, quod ea in quibus non potest accipi certa mensura, non cadunt
              sub determinatione legislatoris. Et quia non potest accipi certa mensura in quantitate
              cibi vel aliis conditionibus numeratis, sicut in tempore accipi potest; ideo
              conditiones aliae quatuor non cadunt sub determinatione praecepti Ecclesiae; et ideo
              quamvis per inordinationem circa illas circumstantias peccet, et meritum jejunii
              amittat vel in toto vel in parte, non tamen Ecclesiae statutum transgreditur; et ideo
              jejunium non solvit.</p>
          </div>
        </div>
      </div>
    </body>
  </text>
</TEI>