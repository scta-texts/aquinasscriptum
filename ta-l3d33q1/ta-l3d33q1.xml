<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber III, Distinctio 33, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber III, Distinctio 33, Quaestio 1</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="119vb"/>
      </div>
    </front>
    <body>
      <div xml:id="ta-l3d33q1">
        <head xml:id="ta-l3d33q1-Hd1e97">Quaestio 1</head>
        <div xml:id="ta-l3d33q1-Dd1e100">
          <head xml:id="ta-l3d33q1-Hd1e102">Prooemium</head>
          <p xml:id="ta-l3d33q1-d1e105">Postquam determinavit Magister de virtutibus theologicis, hic determinat de virtutibus
            cardinalibus; et dividitur in partes duas: in prima determinat de ipsis cardinalibus
            virtutibus secundum se; in secunda ostendit in quibus esse habeant, ibi: <quote xml:id="ta-l3d33q1-Qd1e107">quae in
              Christo plenissime fuerunt et sunt</quote>. Prima dividitur in tres: in prima enumerat
            eas; in secunda ostendit actus earum, ibi: <quote xml:id="ta-l3d33q1-Qd1e110">de quibus Augustinus ait</quote>; in
            tertia ostendit qualiter cardinales dicantur, ibi: <quote xml:id="ta-l3d33q1-Qd1e113">hae virtutes cardinales
              vocantur. Quae in Christo plenissime fuerunt et sunt</quote>. Hic ostendit in quibus
            sunt virtutes cardinales; et dividitur in duas partes: primo ostendit quod sunt et
            fuerunt in Christo; secundo inquirit, utrum futurae sint in patria, ibi:
              <quote xml:id="ta-l3d33q1-Qd1e116">verumtamen an hae virtutes, cum ipsae in animo esse incipiant (...) desinant
              esse cum ad aeterna perduxerint, nonnulla quaestio est</quote>. Et circa hoc duo
            facit: primo movet quaestionem; secundo determinat eam, ibi: <quote xml:id="ta-l3d33q1-Qd1e119">Augustinus autem 14
              Lib. de Trin.</quote>. Hic est triplex quaestio. Prima de virtutibus moralibus in
            communi. Secunda de virtutibus cardinalibus. Tertia de partibus earum. Circa primum
            quaeruntur quatuor: 1 de distinctione moralium virtutum ab invicem: qualiter enim ab
            intellectualibus et theologicis distinguantur, supra, 23 dist., quaest. 1, art. 7,
            dictum est; 2 quaeritur de causa efficiente earum, utrum sint scilicet a natura, vel per
            infusionem, vel per acquisitionem; 3 de medio quod in eis requiritur; 4 utrum in patria
            evacuentur.</p>
        </div>
        <div xml:id="ta-l3d33q1-Dd1e124" type="articulus">
          <head xml:id="ta-l3d33q1-Hd1e126">Articulus 1</head>

          <head xml:id="ta-l3d33q1-Hd1e129" type="question-title">Utrum omnes virtutes morales sint una virtus</head>
          <div xml:id="ta-l3d33q1-Dd1e132">
            <head xml:id="ta-l3d33q1-Hd1e134">Quaestiuncula 1</head>
            <p xml:id="ta-l3d33q1-d1e137">Ad primum sic proceditur. Videtur quod omnes virtutes morales sint una virtus.
              Augustinus enim dicit in Lib. de Morib. Ecclesiae: <quote xml:id="ta-l3d33q1-Qd1e139">nihil virtutem esse
                assignaverim, nisi summum amorem Dei</quote>. Sed amor Dei, qui est caritas, est una
              virtus, ut ex dictis patet. Ergo omnes virtutes sunt tantum una virtus.</p>
            <p xml:id="ta-l3d33q1-d1e143">Praeterea, ubi est unum formale, non potest esse diversitas nisi materialis. Sed
              omnes virtutes morales conveniunt in uno formali, quia completivam rationem virtutis
              habent, secundum quod intellectum et rationem accipiunt, ut in 6 Ethic. dicitur. Ergo
              non differunt nisi materialiter, et non differunt secundum speciem.</p>
            <p xml:id="ta-l3d33q1-d1e146">Praeterea, potentiae apprehensivae magis diversificantur, vel non minus, quam
              appetitivae. Ergo et habitus similiter, cum potentiis proportionentur. Sed unus
              habitus cognoscitivus est omnium quae ad virtutes morales pertinent, sicut patet de
              scientia morali, et de ipsa prudentia, quae est recta ratio omnium agibilium, ut
              dicitur in 6 Ethic. Ergo et virtutes morales non debent esse distinctae secundum
              speciem.</p>
            <p xml:id="ta-l3d33q1-d1e149">Sed contra, per se accidentia secundum speciem distinguuntur ex sola differentia
              subjectorum, quae in eorum definitionibus ponuntur. Sed virtutes morales sunt etiam in
              diversis subjectis, cum quaedam sint in rationali, quaedam in concupiscibili, quaedam
              in irascibili; et semper in eisdem, quia temperantia nunquam est in irascibili et
              ceteris. Ergo videtur quod virtutes morales specie distinguantur.</p>
            <p xml:id="ta-l3d33q1-d1e153">Praeterea, plures formae unius speciei non possunt esse in eodem subjecto. Sed plures
              virtutes morales possunt esse in eodem etiam secundum partem eamdem animae, sicut
              fortitudo et mansuetudo sunt simul in irascibili. Ergo differunt specie.</p>
          </div>
          <div xml:id="ta-l3d33q1-Dd1e157">
            <head xml:id="ta-l3d33q1-Hd1e159">Quaestiuncula 2</head>
            <p xml:id="ta-l3d33q1-d1e162">Ulterius. Videtur quod aliae virtutes morales a prudentia non distinguantur. Eorum
              enim quae ex opposito dividuntur, unum non ponitur in definitione alterius. Sed
              prudentia est recta ratio, quae ponitur in definitione moralium virtutum, ut patet in
              2 Ethic. Ergo morales virtutes a prudentia non distinguuntur.</p>
            <p xml:id="ta-l3d33q1-d1e165">Praeterea, ad virtutis actum non exigitur nisi cognitio et operatio. Sed totum hoc
              prudentia facit; quia prudens non solum cognitivus sed etiam activus est, ut in 6
              Ethic. et 7 dicitur. Ergo idem quod prius.</p>
            <p xml:id="ta-l3d33q1-d1e168">Praeterea, sicut prudentia est recta ratio agibilium, ita ars est recta ratio
              factibilium, ut dicitur in 6 Ethic. Sed in factibilibus non distinguuntur aliqui
              habitus exequentes ab artibus quae sunt habitus dirigentes. Ergo nec in agibilibus
              morales virtutes, quae sunt exequentes, sunt distinguendae a prudentia dirigente.</p>
            <p xml:id="ta-l3d33q1-d1e171">Sed contra, virtutes morales ab intellectualibus distinguuntur, ut supra dictum est.
              Sed prudentia est intellectualis virtus, ut in 6 Ethic. patet. Ergo a virtutibus
              moralibus distinguitur.</p>
            <p xml:id="ta-l3d33q1-d1e175">Praeterea, habitus distinguuntur per actus. Sed Augustinus assignat alium actum
              prudentiae et aliis virtutibus moralibus, ut patet in littera. Ergo distinguuntur ab
              invicem.</p>
          </div>
          <div xml:id="ta-l3d33q1-Dd1e179">
            <head xml:id="ta-l3d33q1-Hd1e181">Quaestiuncula 3</head>
            <p xml:id="ta-l3d33q1-d1e184">Ulterius. Videtur quod nec ab aliis tribus virtutibus in littera positis reliquae
              morales virtutes distinguantur. Pars enim non dividitur contra totum. Sed harum aliae
              omnes partes esse dicuntur a Tullio. Ergo ab eis non distinguuntur.</p>
            <p xml:id="ta-l3d33q1-d1e187">Praeterea, proprietates rerum spiritualium ex earum nominibus investigantur, ut patet
              per Dionysium. Sed nomen temperantiae temperiem et modum quemdam importat: similiter
              autem nomen fortitudinis indeficientiam respectu difficilium: nomen autem justitiae
              aequalitatem vel rectitudinem; unde justum aequale dicimus, et quasi regulatum, ut ex
              5 Eth. patet. Cum ergo haec requirantur in qualibet virtute morali, videtur quod aliae
              virtutes morales ab istis non distinguantur, nec ipsae ab invicem.</p>
            <p xml:id="ta-l3d33q1-d1e190">Praeterea, omne peccatum non expellitur nisi per omnem virtutem. Sed per justitiam
              expellitur omne peccatum, ut patet in justificatione impii. Ergo ad minus ab ipsa
              aliae virtutes morales non distinguuntur.</p>
            <p xml:id="ta-l3d33q1-d1e193">Sed contra, nihil est principale respectu sui ipsius. Sed hae virtutes dicuntur
              cardinales vel principales respectu aliarum. Ergo ab eis distinguuntur.</p>
            <p xml:id="ta-l3d33q1-d1e197">Praeterea, habitus distinguuntur per actus et objecta. Sed istis virtutibus
              assignantur diversae materiae speciales, ut infra patebit. Ergo sunt speciales
              virtutes, ab aliis et a se invicem distinctae.</p>
          </div>
          <div xml:id="ta-l3d33q1-Dd1e202">
            <head xml:id="ta-l3d33q1-Hd1e204">Quaestiuncula 1</head>
            <p xml:id="ta-l3d33q1-d1e207">Respondeo dicendum ad primam quaestionem, quod cum unumquodque quod est ad finem,
              determinetur secundum exigentiam finis; potentiae et habitus, qui ordinantur ad actus
              sicut ad ultimam perfectionem, oportet quod secundum actus diversos distinguantur:
              sicut etiam potentiae materiae distinguuntur per relationem ad diversas formas. Non
              autem quaelibet diversitas actuum facit differentiam potentiarum et habituum; sed illa
              tantum quae est ex diversitate objectorum, a quibus actus specificantur, sicut motus a
              terminis. Solum autem illa differentia terminorum facit diversam speciem motus quae
              attenditur secundum illam rationem secundum quam terminat motum. Unde quod descensus
              terminetur ad aquam vel ad terram, non facit diversam speciem motus localis; quia
              motus localis non erat ad terram vel aquam inquantum hujusmodi, sed inquantum deorsum
              sunt. Generationes autem differunt secundum speciem quae terminantur ad formas aquae
              et terrae: et similiter objecta diversa non diversificant actus secundum speciem, nisi
              sit diversitas secundum illam rationem secundum quam est objectum. Videre enim album
              et nigrum non sunt diversi actus secundum speciem: quia utrumque est objectum visus
              secundum unam rationem, inquantum scilicet sunt colorata visibilia actu per lucem. Et
              inde contingit quod quanto aliqui habitus vel potentiae sunt immaterialiores, tanto
              sunt universaliores, et minus distinguuntur, quia attendunt universaliorem rationem
              objecti; sicut quinque sensibus propriis correspondet unus sensus communis, et una
              imaginatio. Sciendum tamen, quod cum plures habitus quandoque sint in una potentia,
              aliqua diversitas sufficit ad distinguendum habitus quae non sufficit ad distinguendum
              potentiam: quia potentia alio modo comparatur ad actum quam habitus; unde et secundum
              alteram rationem objectum utrique respondet. Potentia enim est principium agendi
              absolute; sed habitus est principium agendi prompte et faciliter; et ideo objectum
              secundum illam rationem qua se habet ad actum simpliciter, respondet potentiae; sed
              secundum quod se habet ad facilitatem actus respondet habitui. Et ideo diversitas
              materiae vel objecti in ordine ad ea quae faciunt facilitatem in actu, facit
              diversitatem habitus, et non potentiae. Et inde est quod in speculativis diversitas
              materiae, secundum quod est determinabilis per diversa media et principia, ex quibus
              est facilitas considerationis, facit diversas scientias; sicut naturalis, quae ex
              effectibus et his quae apparent in sensu demonstrat, a mathematica differt, quae circa
              suam materiam ex eisdem principiis et mediis procedere non potest. Sicut autem in
              speculativis est principium demonstrationis et medium; ita fines sunt in operativis,
              ut dicitur in 7 Ethic. Ex eorum enim intentione procedimus in ea quae sunt ad finem,
              sicut ex dignitatibus in conclusiones; et ideo secundum relationem ad finem omnes
              morales habitus distinguuntur, ex quo prima sumpta est differentia boni et mali: quia
              bonum importat finem, ut dicitur in 10 Metaph., malum autem deordinationem a fine: et
              secundum hoc virtutes a vitiis distinguuntur: et in virtutibus ubi invenitur diversa
              ratio boni, sunt diversae virtutes secundum speciem. Bonum autem ad quod humanae
              virtutes proxime ordinantur, est bonum rationis, contra quam esse est malum hominis,
              ut dicit Dionysius in Lib. de Divin. Nom. Et quia non in omnibus materiis moralibus
              eodem modo invenitur rationis bonum, ut patet; ideo oportet diversas virtutes morales
              esse specie differentes.</p>
            <p xml:id="ta-l3d33q1-d1e210">Ad primum igitur dicendum, quod, sicut supra dictum est, duplex est amor. Unus
              naturalis, et hoc invenitur in omnibus virtutibus: unde talis amor non appropriatur
              caritati, sed est communis omnibus virtutibus: et si de hoc amore loquitur Augustinus,
              patet quod non probatur quod sit tantum una virtus. Alius autem est amor animalis, qui
              secundum quod est in superiori appetitu, et gratuitus, ad virtutem caritatis pertinet:
              et hic quidem amor invenitur in omnibus virtutibus, non quasi idem per essentiam eis,
              sed inquantum participatur ab ipsis prout sunt a caritate imperatae.</p>
            <p xml:id="ta-l3d33q1-d1e213">Ad secundum dicendum, quod id quod est rationis et intellectus, non eodem modo
              participatur in materiis omnium moralium virtutum, cum in diversis materiis
              diversimode medium rationis recte inveniatur: et ideo talis materiae diversitas
              diversitatem formae et speciei causat; sicut etiam accidit in naturalibus, quando
              diversae materiae non sunt proportionatae ad recipiendum formam unius rationis.</p>
            <p xml:id="ta-l3d33q1-d1e216">Ad tertium dicendum, quod in omnibus moralibus invenitur una ratio veri, quod est
              verum contingens, in hominis actione consistens; et ideo ad unum actum cognoscitivum
              pertinent. Invenitur autem in eis ratio boni diversa, secundum quod in diversis
              diversimode ordo rationis constituitur: et ideo ex parte appetitivae oportet quod sint
              diversi habitus, qui dicuntur virtutes morales.</p>
          </div>
          <div xml:id="ta-l3d33q1-Dd1e220">
            <head xml:id="ta-l3d33q1-Hd1e222">Quaestiuncula 2</head>
            <p xml:id="ta-l3d33q1-d1e225">Ad secundam quaestionem dicendum, quod sicut speculativa ratio dicitur esse recta
              secundum quod se conformiter ad prima principia habet; ita etiam ratio practica
              dicitur recta ratio secundum quod se habet conformiter ad rectos fines. Inclinatio
              autem ad finem ad appetitum pertinet; et ideo in 6 Ethic. dicitur, quod veritas et
              rectitudo rationis practicae est secundum quod se habet conformiter ad appetitum
              rectum. Appetitus autem respectu alicujus est rectus naturaliter, sicut respectu finis
              ultimi, prout quilibet naturaliter vult esse felix: sed respectu aliorum rectitudo
              appetitus ex ratione causatur, secundum quod appetitus aliqualiter ratione participat,
              ut in 2 Ethic. dicitur. Et quia prudentia facit rationem rectam, ideo praeter
              prudentiam requiruntur aliae virtutes morales, quae faciunt appetitum rectum in his in
              quibus naturaliter rectus non est. Et quia bonum rationis non eodem modo invenitur in
              ipsa ratione et in his quae rectitudinem rationis participative habent; ideo secundum
              ea quae prius dicta sunt, morales virtutes sunt alii habitus secundum speciem quam
              prudentia.</p>
            <p xml:id="ta-l3d33q1-d1e228">Ad primum igitur dicendum, quod quando aliqua condividuntur aequaliter recipientia
              communis praedicationem, tunc unum non ponitur in definitione alterius: sed quando
              commune praedicatur de eis per prius et posterius, tunc primum ponitur in definitione
              aliorum, sicut substantia in definitione accidentium: et propter hoc prudentia ponitur
              in definitione aliarum virtutum, in qua per prius bonum rationis, et per consequens
              ratio virtutis invenitur: quia prius est quod est per essentiam quam quod est per
              participationem.</p>
            <p xml:id="ta-l3d33q1-d1e231">Ad secundum dicendum, quod prudens est activus adinveniendo ea quae ad finem rectum
              perducunt. Sed praeter hoc oportet esse virtutes morales quae faciant rectam
              intentionem, et inclinationem in finem, quae etiam exigitur ad hoc quod homo sit
              activus.</p>
            <p xml:id="ta-l3d33q1-d1e234">Ad tertium dicendum, quod bonum artis consistit in re exteriori quae per actum artis
              ad perfectum perducitur; sed bonum moris consistit in ipso operante: et ideo in
              artificialibus, dummodo aliquis bonum perficiat, non differt quantum ad rationem artis
              qualitercumque operans se secundum voluntatem ad operandum habeat, sive sit firmus in
              proposito, vel delectabiliter operetur, aut non; refert autem quantum ad perfectionem
              virtutis moralis. Et ideo oportet esse in moralibus habitus facientes appetitum
              rectum, non autem in artificialibus.</p>
          </div>
          <div xml:id="ta-l3d33q1-Dd1e238">
            <head xml:id="ta-l3d33q1-Hd1e240">Quaestiuncula 3</head>
            <p xml:id="ta-l3d33q1-d1e243">Ad tertiam quaestionem dicendum, quod, sicut dictum est, habitus virtutum moralium ex
              bono rationis diversificantur: quod quidem in ipso rationis judicio essentialiter
              consistit, quod ad prudentiam pertinet; in his vero quae per rationem disponuntur,
              participative, quod ad morales virtutes spectat. Moralem autem materiam, idest actus
              et passiones humanas, ratio quantum ad tria ordinat sive disponit. Primo ordinando
              ipsas passiones per actiones secundum se, prout eas ad medium reducit secundum quamdam
              commensurationem; et sic dicitur modum in eis ponere, quia modus mensurationem
              importat. Secundo ordinando subjectum ad ipsas actiones et passiones primo modo
              ordinatas, ut scilicet homo firmiter inhaereat his quae ratio ordinavit. Tertio in
              ordine ad aliquid extra, ad quod oportet actus nostros proportionari, sive sit finis,
              sive alius homo, sive quidquid extrinsecum: et secundum hoc causatur rectitudo vel
              aequalitas in virtute. Haec igitur tria, scilicet modus et firmitas et rectitudo, in
              omnibus virtutibus moralibus inveniuntur. Sed in quibusdam materiis virtutum, bonum
              rationis attenditur praecipue secundum unum istorum; in quibusdam vero secundum aliud,
              secundum quod naturalis potentia, quam perficit habitus virtutis, magis deficit in hoc
              vel in illo. Unde tota intensio rationis et virtutis ad hoc fertur ubi natura deficit;
              sicut patet quod delectationes corporales sunt nobis connaturales, et ideo in his
              difficillimum est modum tenere; et propter hoc virtus quae est circa eas, scilicet
              temperantia, praecipue modum sibi adscribit, unde et nomen accepit: et similiter
              naturaliter homo mortem fugit, unde et difficillimum est in periculis mortis firmiter
              persistere; et ideo fortitudo quae circa hujusmodi est, firmitatem sibi adscribit, et
              inde nominatur: et similiter rectitudo praecipue in communicationibus ad alterum
              quaeritur; et ideo justitia, quae circa has est, a rectitudine nomen habet: et sic est
              etiam in aliis virtutibus moralibus, quia secundum speciem distinguuntur, prout bonum
              rationis quantum ad aliquid praedictorum diversimode in eis invenitur secundum
              conditionem materiae.</p>
            <p xml:id="ta-l3d33q1-d1e246">Ad primum igitur dicendum, quod aliae virtutes non dicuntur partes subjectivae harum,
              vel integrales: quod non impedit earum distinctionem ab istis: quod infra melius
              patebit, quaest. 3 hujus dist. per totam.</p>
            <p xml:id="ta-l3d33q1-d1e249">Ad secundum dicendum, quod istae virtutes denominantur ab hoc quod est principale in
              eis. Aliquid autem est principale in uno quod non est principale in altero, ut ex
              dictis patet; et ideo nihil prohibet eas esse distinctas. Tamen advertendum, quod
              sancti et philosophi inveniuntur dupliciter loqui de istis virtutibus. Quandoque
              secundum quod sunt speciales virtutes habentes determinatam materiam, sicut quod
              temperantiae attribuunt delectationes venereas cohibere; quandoque autem secundum quod
              habent quamdam generalitatem, prout illud a quo nomen accipiunt, et in quo perfectio
              earum principaliter consistit, ad alias materias et virtutes transfertur; sicut cum
              fortitudini attribuunt fortiter persistere non solum in periculis mortis, sed etiam in
              quibuscumque periculis. Sed primum dicitur proprie, secundum autem appropriate, vel
              per reductionem.</p>
            <p xml:id="ta-l3d33q1-d1e252">Ad tertium dicendum, quod justitia quaedam est generalis, quaedam autem specialis.
              Specialis quidem est secundum quod habet materiam determinatam in communicationibus
              quae ad alterum sunt secundum rationem debiti: et sic ponitur hic una de quatuor
              cardinalibus virtutibus. Alio modo dicitur generalis; et hoc dupliciter. Uno modo
              secundum quod est quaedam habitudo recta ipsius animae, prout homo debito modo
              ordinatur et in seipso et ad alia: et sic dicitur justificari impius. Alio modo, prout
              est idem quod omnis virtus, ratione differens, prout actum virtutis quis ordinat ad
              bonum commune, secundum imperium legis; quod contingit in actibus omnium virtutum, ut
              philosophus dicit, 5 Ethic.; et hoc infra melius patebit quaest. 2 et 3.</p>
          </div>
        </div>
        <div xml:id="ta-l3d33q1-Dd1e257" type="articulus">
          <head xml:id="ta-l3d33q1-Hd1e259">Articulus 2</head>

          <head xml:id="ta-l3d33q1-Hd1e262" type="question-title">Utrum virtutes morales insint a natura</head>
          <div xml:id="ta-l3d33q1-Dd1e265">
            <head xml:id="ta-l3d33q1-Hd1e267">Quaestiuncula 1</head>
            <p xml:id="ta-l3d33q1-d1e270">Ad secundum sic proceditur. Videtur quod virtutes morales insint nobis a natura.
              Damascenus enim dicit in 3 Lib.: <quote xml:id="ta-l3d33q1-Qd1e272">naturales sunt virtutes, et naturaliter et
                aequaliter insunt omnibus</quote>. Hoc idem etiam dicit Antonius in exhortatione ad
              monachos.</p>
            <p xml:id="ta-l3d33q1-d1e276">Praeterea, secundum philosophum in 2 Physic., quae ex principiis naturalibus
              causantur, natura sunt. Sed ratio est de principiis naturalibus hominis. Cum ergo
              virtutes ex ratione procedant, videtur quod sint naturales.</p>
            <p xml:id="ta-l3d33q1-d1e279">Praeterea, homo est perfectior inter alia animalia. Sed aliis animalibus a natura
              inest dispositio ad agendum ea quae eis competunt, sicut hirundini ad faciendum nidum.
              Cum ergo virtutes nihil aliud sint quam inclinationes ad opera convenientia homini,
              videtur quod virtutes naturales sint homini inditae.</p>
            <p xml:id="ta-l3d33q1-d1e282">Sed contra, secundum Dionysium bona naturalia non amittuntur per peccatum. Sed
              virtutes amittuntur. Ergo non sunt naturales.</p>
            <p xml:id="ta-l3d33q1-d1e286">Praeterea, ea quae sunt a natura, non assuefacimus. Sed in operibus virtutum valet
              assuefactio. Ergo virtutes non sunt a natura.</p>
          </div>
          <div xml:id="ta-l3d33q1-Dd1e290">
            <head xml:id="ta-l3d33q1-Hd1e292">Quaestiuncula 2</head>
            <p xml:id="ta-l3d33q1-d1e295">Ulterius. Videtur quod non possint acquiri ex actibus. Continentia enim, secundum
              philosophum in 7 Ethic., est aliquid minus virtute. Sed continentiam non possumus ex
              actibus nostris acquirere; Sap. 8, 21: <quote xml:id="ta-l3d33q1-Qd1e297" source="http://scta.info/resource/sap8_21">scio quod non possum esse continens,
                nisi Deus det</quote>. Ergo multo minus aliae virtutes ex actibus acquiri
              possunt.</p>
            <p xml:id="ta-l3d33q1-d1e301">Praeterea, in nulla re per aliquam actionem aliquid acquiritur, nisi per actiones
              aliquid res illa accipiat. Sed operans, inquantum operatur, nihil recipit, immo magis
              operationem a se emittit. Ergo ex hoc quod operatur, non acquiritur in ipso aliqua
              virtus.</p>
            <p xml:id="ta-l3d33q1-d1e304">Praeterea, nihil agit ultra suam speciem: quia effectus non potest esse nobilior
              causa. Sed operationes quae fiunt ante virtutem, non sunt virtutum, sed potentiarum
              naturalium tantum. Cum ergo virtus sit nobilior quam operatio, quae est ex potentia
              naturali tantum, videtur quod per hujusmodi operationes virtutes acquiri non
              possint.</p>
            <p xml:id="ta-l3d33q1-d1e307">Praeterea, una operatio non potest habitum virtutis causare, sicut philosophus dicit
              in 1 Ethic.: similiter nec plures, ut videtur, quia plures operationes non sunt simul;
              et quod non est, non agit. Ergo nullo modo ex actibus virtutes acquiruntur.</p>
            <p xml:id="ta-l3d33q1-d1e311">Sed contra, philosophus dicit, in libro de memoria et reminiscentia, quod consuetudo
              est quasi natura. Ergo consuetudine efficitur aliquid homini connaturale et facile.
              Sed nihil aliud virtus est quam quaedam facilitas et inclinatio per modum naturae ad
              bonum rationis, ut dicit Tullius. Ergo ex consuetudine acquiritur aliqua virtus.</p>
            <p xml:id="ta-l3d33q1-d1e314">Praeterea, malum non est fortius in agendo quam bonum. Sed malis operibus acquiritur
              aliquis habitus vitiosus. Ergo ex bonis operibus acquiritur aliquis habitus
              virtuosus.</p>
          </div>
          <div xml:id="ta-l3d33q1-Dd1e318">
            <head xml:id="ta-l3d33q1-Hd1e320">Quaestiuncula 3</head>
            <p xml:id="ta-l3d33q1-d1e323">Ulterius. Videtur quod non oporteat ponere aliquas virtutes morales infusas. Ea enim
              quae per principia naturalia possunt causari, non oportet quod divinitus praeter
              naturalia principia causentur, nisi aliquando miraculose fiat; sicut quod sanitas
              restituitur, quam etiam natura posset restituere, licet non statim. Sed ad virtutes
              morales possumus pervenire per naturalia principia, ut probatum est. Ergo non
              indigemus quod virtutes nobis infundantur.</p>
            <p xml:id="ta-l3d33q1-d1e326">Praeterea, ad actum quantumcumque perfectum non requiritur nisi quod sit actus
              rectus, et meritorius. Sed ad faciendum actum rectum sufficit virtus acquisita, ad
              faciendum autem meritorium sufficit caritas. Ergo non indigemus virtutibus moralibus
              infusis.</p>
            <p xml:id="ta-l3d33q1-d1e329">Praeterea, virtutes quas Deus in nobis sine nobis operatur, sunt mentis qualitates,
              ut dicit Augustinus, et non in viribus organis affixis. Sed aliquae moralium virtutum,
              ut dictum est, sunt in irascibili et concupiscibili, quae non sunt partes mentis, cum
              sint vires organis affixae. Ergo virtutes istae ad minus non possunt esse infusae.</p>
            <p xml:id="ta-l3d33q1-d1e332">Praeterea, virtutes morales a consuetudine dicuntur, ut patet 2 Ethic. Sed quod est
              ex consuetudine, non est infusum. Ergo virtutes morales non possunt esse infusae.</p>
            <p xml:id="ta-l3d33q1-d1e336">Sed contra, Sap. 8, 8: <quote xml:id="ta-l3d33q1-Qd1e338">sobrietatem et prudentiam docet, et justitiam et
                virtutem</quote>; et tanguntur ibi istae quatuor cardinales virtutes, ut in littera
              Magister dicit, quae sunt virtutes morales. Sed sapientia Dei non solum docet
              intellectum instruendo, sed etiam affectum movendo. Ergo istae virtutes etiam sunt
              infusae.</p>
            <p xml:id="ta-l3d33q1-d1e342">Praeterea, in pueris baptizatis et in contritis de peccatis, sunt omnes virtutes. Sed
              non possunt esse acquisitae; quia proprium actum virtutis non participant, ut dicitur
              1 Ethicor., neque etiam unus actus contritionis sufficere potest ad acquirendum omnes
              virtutes. Ergo omnes virtutes morales etiam sunt infusae.</p>
          </div>
          <div xml:id="ta-l3d33q1-Dd1e347">
            <head xml:id="ta-l3d33q1-Hd1e349">Quaestiuncula 4</head>
            <p xml:id="ta-l3d33q1-d1e352">Ulterius. Videtur quod etiam non differant specie infusae ab acquisitis. Agens enim,
              cum sit extra rem, non diversificat speciem: unde ejusdem speciei est oculus quem Deus
              caeco nato restituit, et quem in aliqua creatura causat. Sed virtutes infusae
              differunt ab acquisitis penes agens primum. Ergo non differunt specie.</p>
            <p xml:id="ta-l3d33q1-d1e355">Praeterea habitus specificantur ex actibus et objectis. Sed idem est objectum et idem
              actus temperantiae infusae et acquisitae. Ergo non differunt specie.</p>
            <p xml:id="ta-l3d33q1-d1e358">Si dicatur, quod actus differunt, inquantum sunt meritorii actus infusarum, non autem
              actus acquisitarum; contra. Actus virtutis cujuslibet non est meritorius nisi
              inquantum est formatus a caritate. Sed formatum et informe in virtutibus non facit
              differentiam speciei, sicut patet in fide, cum sit differentia penes extrinsecum. Ergo
              virtutes infusae ab acquisitis non differunt specie.</p>
            <p xml:id="ta-l3d33q1-d1e361">Si dicatur, quod infusae propter Deum operantur, non autem acquisitae; contra. Deus
              non est objectum cardinalium virtutum, sed theologicarum. Cum igitur virtutes non
              recipiant speciem a fine ultimo, sed ab objecto et actu, videtur quod adhuc per hoc
              non differant specie virtutes acquisitae et infusae.</p>
            <p xml:id="ta-l3d33q1-d1e365">Sed contra, quaelibet pars posita in definitione, facit differre secundum speciem.
              Sed infusio ponitur in definitione virtutis ab Augustino, secundum quam Deus in nobis
              operatur sine nobis. Ergo infusa differt specie ab acquisita.</p>
            <p xml:id="ta-l3d33q1-d1e368">Praeterea, duae formae ejusdem speciei non possunt esse in uno subjecto. Sed virtus
              infusa est simul cum virtute acquisita, ut patet in adulto qui habens virtutem
              acquisitam ad Baptismum accedit, qui non minus recipit de infusis quam puer. Ergo
              virtus acquisita et infusa differunt specie.</p>
          </div>
          <div xml:id="ta-l3d33q1-Dd1e372">
            <head xml:id="ta-l3d33q1-Hd1e374">Quaestiuncula 1</head>
            <p xml:id="ta-l3d33q1-d1e377">Respondeo dicendum ad primam quaestionem, quod sicut in naturalibus posuerunt quidam
              formas omnes existere in materia, et quod agens naturale extrahit eas de occulto ad
              manifestum, inquantum removet ea quae prohibebant formam illam apparere; ita etiam
              dixerunt quidam de habitibus animae; unde Plato dixit, quod omnes scientiae sunt in
              anima a natura, et addiscere non est aliud quam recordari: et similiter videtur dicere
              Damascenus, de virtutibus, quod insunt nobis a natura, et per exercitium tolluntur
              impedimenta virtutum; sicut ferri aeruginem auferentes, videmur claritatem, quae
              naturaliter ei inest, inducere. Omnes autem istae opiniones secundum aliquid verae
              sunt, et secundum aliquid falsae. Verae quidem sunt, inquantum praedictorum aliqua
              inchoatio est a natura, sicut forma existit in potentia materiae, et scientia
              conclusionum in principiis universalibus: quia quod in particulari discitur, prius in
              universali sciebatur; et virtutes praeexistunt in naturali ordinatione ad bonum
              virtutis, quae est in ratione cognoscente hujusmodi bonum, et etiam in voluntate
              naturaliter appetente illud, et etiam quandoque in inferioribus viribus, inquantum
              sunt naturaliter subjectae rationi: et in quibusdam ex ipsa complexione est minus de
              resistentia ad bonum rationis, secundum quod philosophus dicit in 6 Ethic., quod
              quidam confestim a nativitate sunt fortes et temperati: et ideo a Tullio dicitur, quod
              seminaria virtutum, sive initia, sunt naturalia. Falsae autem sunt praedictae
              opiniones, inquantum complementum formarum, secundum quod sunt in actu, est ab agente
              extrinseco: scientiae vero complementum est ex doctrina vel inventione; virtutum autem
              ex assuefactione vel infusione; et hoc est quod philosophus 2 Ethic. dicit innatis
              nobis eas suscipere, perfectis vero per assuefactionem.</p>
            <p xml:id="ta-l3d33q1-d1e380">Et per hoc patet responsio ad auctoritatem Damasceni.</p>
            <p xml:id="ta-l3d33q1-d1e383">Ad secundum dicendum, quod ratio et est natura hominis, et est ratio; unde ex hoc
              quod est ratio, addit aliquem modum causandi supra modum quo aliquid ex altero
              causatur naturaliter; et secundum hunc modum ratio est principium virtutum.</p>
            <p xml:id="ta-l3d33q1-d1e386">Ad tertium dicendum, quod homo propter hoc quod habet rationem, quae collativa est,
              se habet ad multas operationes, quarum ratio principium est; et ideo non providentur
              homini a natura necessaria ad tegumentum et defensionem, sicut aliis animalibus, ut
              pili et ungues: quia non posset instrumentum aliquod determinatum competere ad tam
              varias et diversas operationes; et ideo dantur sibi manus, per quas possit sibi facere
              necessaria secundum quod ei competit ex ratione. Et similiter non potuit esse in
              homine complementum ex natura, quia non est idem conveniens omnibus. Oportet enim
              medium virtutis in diversis diversimode accipi.</p>
          </div>
          <div xml:id="ta-l3d33q1-Dd1e390">
            <head xml:id="ta-l3d33q1-Hd1e392">Quaestiuncula 2</head>
            <p xml:id="ta-l3d33q1-d1e395">Ad secundam quaestionem dicendum est, quod quidam philosophi, quos sequitur Avicenna,
              posuerunt omnes formas esse a datore, et quod agens naturale non facit nisi
              dispositionem ad formas illas; et similiter etiam dicit Avicenna, quod scientia et
              virtus sunt a datore, et per studium et exercitium disponitur anima ad recipiendum
              influxum dictorum habituum. Haec autem positio tollit naturalem virtutem, quae inest
              cuilibet principio naturali ad faciendum sibi simile, secundum quod materia in quam
              agit, est receptiva suae similitudinis. Quod quidem necessarium est ex hoc quod omne
              quod agit, agit ex hoc quod est in actu: unde oportet quod omne quod est in actu
              aliquid, aliquo modo possit esse activum illius: et ideo omne naturale principium
              natum est inducere suam similitudinem per actum suum. Cum igitur principia scientiarum
              et virtutum sint naturaliter nobis indita, ut dictum est, oportet quod per actiones ex
              illis principiis prodeuntes, virtutum et scientiarum habitus compleantur: et huic
              quidem attestatur experientia: quia ex consuetudine efficitur aliquid facile et
              delectabile, quod prius erat difficile; et hoc est signum habitus generati, scilicet
              delectatio operis.</p>
            <p xml:id="ta-l3d33q1-d1e398">Ad primum igitur dicendum, quod nullum bonum potest homo habere, nisi Deus det; sed
              quaedam habentur a Deo non cooperantibus nobis, sicut ea quae sunt infusa; et quaedam
              nobis cooperantibus, sicut acquisita; et quaedam cooperante natura, sicut
              naturalia.</p>
            <p xml:id="ta-l3d33q1-d1e401">Ad secundum dicendum, quod in operibus animae est quidam gradus, secundum quod una
              potentia alteri subjacet: et in eadem potentia est inveniri superius et inferius,
              secundum quod ad diversa objecta comparatur. Inferius autem natum est recipere a
              superiori; et ideo per operationes egredientes a ratione naturali et voluntate, in
              quibus praeexistunt seminaria virtutum, acquiritur habitus in irascibili et
              concupiscibili; et per operationem voluntatis et rationis, inquantum sunt finis et
              principiorum primorum, acquiritur in eis, quantum ad ea quae sunt ad finem, et quantum
              ad conclusiones, habitus scientiae et virtutis; et sic habitus acquiritur per
              operationem quae ab operante egreditur, secundum quam inferior pars a superiori
              recipit. In superiori autem parte non est habitus, nisi vel naturalis vel infusus.</p>
            <p xml:id="ta-l3d33q1-d1e404">Ad tertium dicendum, quod sicut principia sunt potiora conclusionibus, et virtute eas
              continentia, ita seminaria virtutum, quae sunt in suprema parte animae, sunt digniora
              virtutibus, quae sunt in partibus inferioribus, et continent eas virtute: et ideo
              operationes procedentes ex illis principiis, sunt similes operibus virtutum, et
              possunt habitum virtutis perficere; sicut ex consideratione principiorum generatur
              scientia conclusionum.</p>
            <p xml:id="ta-l3d33q1-d1e408">Ad quartum dicendum, quod sicut multae guttae cavant lapidem, inquantum ultima agit
              in virtute omnium praecedentium, quae tantum habilitabant materiam ad cavationem,
              nihil cavantes; ita ultima operatio agens in virtute omnium praecedentium, habitum
              virtutis causat.</p>
          </div>
          <div xml:id="ta-l3d33q1-Dd1e412">
            <head xml:id="ta-l3d33q1-Hd1e414">Quaestiuncula 3</head>
            <p xml:id="ta-l3d33q1-d1e417">Ad tertiam quaestionem dicendum, quod, sicut dictum est, seminaria virtutum quae sunt
              in nobis, sunt ordinatio voluntatis et rationis ad bonum nobis connaturale. Cum autem
              sit homo ex divina liberalitate ordinatus ad quoddam bonum supernaturale, scilicet
              aeternam gloriam; ex praedictis virtutum seminariis non possunt virtutes causari fini
              praedicto proportionatae. Unde oportet virtutes quae vitam nostram ordinant ad finem
              illum, ex eo causari, ex quo est nobis inclinatio in finem illum. Hoc autem est per
              Dei gratiam; unde oportet nos aliquas virtutes morales infusas habere.</p>
            <p xml:id="ta-l3d33q1-d1e420">Ad primum igitur dicendum, quod sanitas per miraculum restituta, non est ad aliud
              ordinata quam sanitas quae fit ex natura; et ideo illis qui habent sanitatem ex
              naturalibus principiis, non est necessaria sanitas quae est per miracula. Et ideo non
              est simile de sanitate et virtutibus infusis, quae ad aliud ordinant quam acquisitae,
              ut dictum est.</p>
            <p xml:id="ta-l3d33q1-d1e423">Ad secundum dicendum, quod rectitudo actus est ex proportione ad finem; ad diversos
              autem fines diversimode accipitur actus proportio: unde aliquis actus est rectus
              proportionatus bono civili, qui non est rectus proportionatus gloriae aeternae: unde
              oportet quod sint aliae virtutes infusae, quae faciant actus rectos ex proportione ad
              finem.</p>
            <p xml:id="ta-l3d33q1-d1e426">Ad tertium dicendum, quod virtutes infusae et acquisitae non sunt in irascibili et
              concupiscibili nisi secundum quod participant aliqualiter rationem: et ex hac parte
              non habent dependentiam ab organo corporali, sed continentur sub mente, sicut et sub
              ratione, inquantum ipsam participant.</p>
            <p xml:id="ta-l3d33q1-d1e430">Ad quartum dicendum, quod mos secundum quem dicitur moralis virtus, importat
              inclinationem quamdam appetitus ad bonum vel malum faciendum. Et quia haec inclinatio
              frequenter est ab assuefactione, ideo mos sic dictus, a more prout consuetudinem
              importat, descendit. Sed dicta inclinatio non semper est ab assuefactione, sed
              quandoque a natura, sicut dicuntur mores brutorum in 8 de animalibus, vel etiam ex Dei
              dono; et sic virtutes infusae morales dici possunt.</p>
          </div>
          <div xml:id="ta-l3d33q1-Dd1e434">
            <head xml:id="ta-l3d33q1-Hd1e436">Quaestiuncula 4</head>
            <p xml:id="ta-l3d33q1-d1e439">Ad quartam quaestionem dicendum, quod virtutes acquisitae et infusae differunt
              specie, scilicet fortitudo a fortitudine, et temperantia a temperantia, et sic de
              aliis: quia, ut dictum est, fines sunt sicut principia in operativis. Si autem esset
              aliqua scientia quae non posset reduci ad principia naturaliter cognita, non esset
              ejusdem speciei cum aliis scientiis, nec univoce scientia diceretur. Unde cum fines
              virtutum infusarum non praeexistant in seminariis naturalibus virtutum, sed naturam
              humanam excedant; oportet quod virtutes infusae a virtutibus acquisitis, quae ab illis
              seminariis procedunt, differant specie. Unde et in alia vita hominem perficiunt,
              acquisitae quidem in vita civili, infusae in vita spirituali, quae est ex gratia,
              secundum quam homo virtuosus est membrum Ecclesiae.</p>
            <p xml:id="ta-l3d33q1-d1e442">Ad primum igitur dicendum, quod effectus proportionatus agenti differt specie
              secundum diversitatem agentis: unde animalia generata ex semine et ex putrefactione
              non sunt ejusdem speciei. Virtus autem divina, quamvis possit super omnes effectus, et
              in infinitum eos excedat, tamen aliqui effectus sunt qui non possunt esse nisi ex
              virtute divina; et tales effectus non sunt proportionati aliis. Unde tales effectus
              differunt specie ab illis effectibus qui etiam ab aliis causis produci possunt,
              quamvis et divina virtus illos possit producere.</p>
            <p xml:id="ta-l3d33q1-d1e445">Ad secundum dicendum, quod quamvis sit idem actus virtutis acquisitae et infusae
              materialiter, non tamen est idem actus formaliter: quia per virtutem acquisitam
              collimitantur circumstantiae secundum proportionem ad bonum civile, sed per virtutem
              infusam secundum proportionem ad bonum aeternae gloriae: unde etiam aliquid superfluum
              secundum virtutem civilem est moderatum secundum virtutem infusam, sicut quod homo
              jejunet, et se voluntarie morti offerat propter defensionem fidei.</p>
            <p xml:id="ta-l3d33q1-d1e448">Ad tertium dicendum, quod penes hoc quod est esse meritorium, non differunt specie,
              nisi inquantum virtutes acquisitae sunt magis propinquae ad meritum propter finem ad
              quem ordinantur.</p>
            <p xml:id="ta-l3d33q1-d1e452">Ad quartum dicendum, quod quamvis finis ultimus non faciat identitatem in specie,
              facit tamen diversitatem, sicut generis diversitas facit diversitatem in specie. Tamen
              sciendum, quod relatio actualis ad remotum finem non facit praedictam differentiam,
              sed originalis relatio ad ipsum, secundum scilicet quod ex diversitate finis fit
              diversa proportio in actu et habitu.</p>
          </div>
        </div>
        <div xml:id="ta-l3d33q1-Dd1e457" type="articulus">
          <head xml:id="ta-l3d33q1-Hd1e459">Articulus 3</head>

          <head xml:id="ta-l3d33q1-Hd1e462" type="question-title">Utrum virtutes morales consistant in medio</head>
          <div xml:id="ta-l3d33q1-Dd1e465">
            <head xml:id="ta-l3d33q1-Hd1e467">Quaestiuncula 1</head>
            <p xml:id="ta-l3d33q1-d1e470">Ad tertium sic proceditur. Videtur quod virtutes morales non consistant in medio. In
              nullo enim indivisibili est accipere medium et extrema. Sed passiones et operationes,
              circa quas sunt virtutes morales, sunt indivisibiles. Ergo non sunt in medio.</p>
            <p xml:id="ta-l3d33q1-d1e473">Praeterea, medium aequaliter distat ab extremis. Sed quaedam virtutes plus
              appropinquant uni extremo quam alteri, sicut fortis plus assimilatur audaci quam
              timido, ut dicit philosophus in 3 Ethic. Ergo virtutes morales non sunt in medio.</p>
            <p xml:id="ta-l3d33q1-d1e476">Praeterea, non est idem medium et extremum. Sed virtus est extremum, quia est ultimum
              potentiae, ut dicitur in 1 caeli et mundi. Ergo non est in medio.</p>
            <p xml:id="ta-l3d33q1-d1e479">Praeterea, quandocumque bonum consistit in medio, malum consistit in extremo, ad
              minus uno; sicut in castitate quantumcumque homo abstineat a venereis, non peccat:
              similiter et in magnanimitate, quae est extremum in magnitudine, inquantum ad maxima
              tendit: similiter etiam in veritate, quia non potest homo nimis verum dicere. Ergo
              videtur quod bonum virtutis non consistat in medio.</p>
            <p xml:id="ta-l3d33q1-d1e483">Praeterea, si virtus sit medium, non est medium nisi inter duo vitia. Sed aliqua
              virtus est quae non est inter vitia, sicut justitia; quia si plura accipiat, peccat;
              si minus autem ei detur, non peccat. Ergo non omnis virtus moralis consistit in
              medio.</p>
            <p xml:id="ta-l3d33q1-d1e486">Sed contra, est quod dicit philosophus in 2 Eth.</p>
            <p xml:id="ta-l3d33q1-d1e489">Praeterea, sicut se habet ars ad factibilia, ita se habet virtus ad agibilia. Sed ars
              corrumpitur ex superfluo et diminuto. Ergo et virtus: ergo est in medio.</p>
          </div>
          <div xml:id="ta-l3d33q1-Dd1e493">
            <head xml:id="ta-l3d33q1-Hd1e495">Quaestiuncula 2</head>
            <p xml:id="ta-l3d33q1-d1e498">Ulterius. Videtur quod in justitia non sit medium rei. Definitio enim generis debet
              salvari in qualibet specierum. Sed in definitione virtutis ponitur quod est medium
              secundum rationem. Ergo in justitia est medium rationis, et non medium rei.</p>
            <p xml:id="ta-l3d33q1-d1e501">Praeterea, propter hoc in aliis virtutibus dicitur esse medium rationis et non medium
              rei, quia diversimode determinatur medium secundum diversas conditiones; sicut aliquid
              est multum ad comedendum uni, quod non est multum ad comedendum alteri. Sed diversa
              conditio etiam observatur in justitia: quia justitia distributiva non aequaliter
              tribuit omnibus, sed unicuique secundum quod dignus est: similiter etiam in
              commutativa non tantum punitur qui percutit privatum hominem quantum qui percutit
              principem. Ergo in justitia non est medium rei, sicut nec in aliis virtutibus.</p>
            <p xml:id="ta-l3d33q1-d1e504">Praeterea, in illo accipiendum est medium virtutis quod per virtutem rectificatur et
              perficitur. Sed finis virtutum non est rectificatio rei exterioris, sed operantis
              secundum rationem: quia eupraxia, idest bona operatio, est finis in omnibus
              virtutibus, ut dicit philosophus in 6 Eth. Ergo non est ibi rei medium, sed rationis
              tantum.</p>
            <p xml:id="ta-l3d33q1-d1e507">Sed contra, medium quod accipitur secundum proportionem rei ad rem, est medium rei.
              Sed medium justitiae accipitur secundum proportionem rei ad rem, ut geometricam in
              justitia distributiva, vel arithmeticam in commutativa, ut dicit philosophus in 5
              Ethic. Ergo est ibi medium rei.</p>
            <p xml:id="ta-l3d33q1-d1e511">Praeterea, justitia est aequalitas quaedam. Sed aequalitas est etiam secundum rem
              medium inter plus et minus. Ergo etiam in justitia est medium rei.</p>
          </div>
          <div xml:id="ta-l3d33q1-Dd1e515">
            <head xml:id="ta-l3d33q1-Hd1e517">Quaestiuncula 3</head>
            <p xml:id="ta-l3d33q1-d1e520">Ulterius. Videtur quod in virtutibus intellectualibus non sit medium. Medium enim
              accipitur in passionibus, secundum quod mensuratur ad rationem. Sed in virtutibus
              intellectualibus non est accipere aliquid superius ad quod mensurentur. Ergo in eis
              non est accipere medium.</p>
            <p xml:id="ta-l3d33q1-d1e523">Praeterea, medium virtutis est inter contrarias passiones. Sed in intellectualibus
              non sunt contrariae passiones: quia rationes contrariorum in intellectu non sunt
              contrariae. Ergo in intellectualibus virtutibus non est accipere medium.</p>
            <p xml:id="ta-l3d33q1-d1e526">Praeterea, ubicumque est accipere medium, est accipere extrema, quae corrumpunt
              medium. Sed in intellectu non est accipere extrema corrumpentia medium: quia
              intellectus non corrumpitur neque ex magno intelligibili neque ex parvo, ut dicitur in
              3 de anima. Ergo in virtutibus intellectualibus non est medium.</p>
            <p xml:id="ta-l3d33q1-d1e529">Sed contra, in virtutibus moralibus non invenitur medium nisi secundum quod
              participant rationem rectam. Sed ratio recta per prius invenitur in intellectualibus
              quam in moralibus. Ergo verius est medium in intellectualibus quam in moralibus.</p>
            <p xml:id="ta-l3d33q1-d1e533">Praeterea, ars est intellectualis virtus, ut patet in 6 Ethic. Sed philosophus in 2
              Ethic., per medium artis probat medium virtutis. Ergo virtus intellectualis habet
              medium.</p>
          </div>
          <div xml:id="ta-l3d33q1-Dd1e538">
            <head xml:id="ta-l3d33q1-Hd1e540">Quaestiuncula 4</head>
            <p xml:id="ta-l3d33q1-d1e543">Ulterius. Videtur quod etiam theologicae virtutes medium habeant. In moralibus enim
              virtutibus est medium, secundum quod earum actus ex ratione recta procedunt. Sed
              virtutum theologicarum actus non sunt contra rationem. Ergo sunt in medio.</p>
            <p xml:id="ta-l3d33q1-d1e546">Praeterea, spes est medium inter praesumptionem et desperationem. Sed spes est virtus
              theologica. Ergo virtutes sunt medium inter vitia.</p>
            <p xml:id="ta-l3d33q1-d1e549">Praeterea, fides vadit media inter duas haereses, scilicet Nestorii et Eutychis. Sed
              fides est virtus theologica. Ergo virtutes theologicae in medio consistunt.</p>
            <p xml:id="ta-l3d33q1-d1e552">Sed contra, Bernardus dicit, quod modus caritatis est non habere modum. Sed virtutes
              dicuntur in medio esse, inquantum sunt modificatae. Ergo caritas non est in medio, et
              eadem ratione nec aliae duae.</p>
            <p xml:id="ta-l3d33q1-d1e556">Praeterea, ubi nunquam contingit aequale reddere, ibi non potest esse superfluum. Sed
              in illis quae sunt ad Deum, non contingit aequale reddere, ut etiam philosophus in 8
              Ethic. dicit. Ergo non contingit superfluum in virtutibus theologicis, quae Deum
              habent pro objecto, accipere, et ita non sunt in medio.</p>
          </div>
          <div xml:id="ta-l3d33q1-Dd1e560">
            <head xml:id="ta-l3d33q1-Hd1e562">Quaestiuncula 1</head>
            <p xml:id="ta-l3d33q1-d1e565">Respondeo ad primam quaestionem dicendum, quod omnes virtutes morales in medio
              constitutae sunt. Virtutes enim morales sunt circa passiones et operationes, quas
              oportet dirigere secundum regulam rationis. In omnibus autem regulatis consistit
              rectum, secundum quod regulae aequantur; aequalitas autem media est inter majus et
              minus; et ideo oportet quod rectum virtutis consistat in medio ejus quod superabundat,
              et ejus quod deficit a mensura rationis recta.</p>
            <p xml:id="ta-l3d33q1-d1e568">Ad primum ergo dicendum, quod actiones et passiones quamvis sint indivisibiles per
              essentiam, sunt tamen per accidens divisibiles, vel secundum intensionem, vel secundum
              tempus, vel secundum locum, vel secundum objecta, vel secundum aliquid hujusmodi; et
              ideo etiam secundum hoc est in eis medium accipere.</p>
            <p xml:id="ta-l3d33q1-d1e571">Ad secundum dicendum, quod medium accipitur in aliquo dupliciter. Uno modo ex
              comparatione ad extrema ejusdem rei, sicut medium in circulo; et tale medium oportet
              quod aeque distet ab extremis. Alio modo ex comparatione ad aliquam regulam extra; et
              tunc non oportet quod medium aeque distet ab extremis, sed quod aequetur regulae:
              sicut patet quod quando secatur lignum ad aliquam regulam, non semper tantum aufertur
              quantum dimittitur: et tale medium est medium virtutis moralis, quae habet rectam
              rationem pro regula: unde quandoque appropinquat plus uni extremo quam alteri,
              secundum quod competit rationi rectae.</p>
            <p xml:id="ta-l3d33q1-d1e574">Ad tertium dicendum, quod virtus est extremum quo ad contrarietatem boni et mali:
              quia bonum hominis in ratione consistit, et ita in extremo aequalitatis ad rationem;
              sed quantum ad contrarietates circa quas est, virtus est in medio, sicut dicit
              philosophus in 2 Ethic.</p>
            <p xml:id="ta-l3d33q1-d1e578">Ad quartum dicendum, quod medium virtutis salvatur secundum adaequationem omnium
              circumstantiarum simul ad rationem. Contingit autem in aliquibus virtutibus, quod
              adaequatis omnibus aliis circumstantiis, non potest accipi extremum in altero: quia
              superfluum non potest accipi in illo nisi ex comparatione aliarum circumstantiarum,
              sicut in veritatis virtute patet: quia non potest homo nimis verum dicere, salvato
              quod dicat verum quod debet, et quando et ubi et cui et ceteris. Sed superfluum in hac
              circumstantia accipitur secundum excessum in aliis: qui enim dicit verum quod non
              oportet, etiam nimis verum dicit. Et similiter etiam in magnanimitate est ratione
              quanti, et similiter etiam in castitate: quia non potest homo nimis abstinere, dummodo
              salventur aliae circumstantiae.</p>
            <p xml:id="ta-l3d33q1-d1e581">Ad quintum dicendum, quod virtus dicitur medium dupliciter. Uno modo ratione materiae
              circa quam est, inquantum adaequat eam rationi rectae; et hoc per se convenit omni
              virtuti morali; et sic est medium per participationem extremorum. Alio modo dicitur
              medium ratione habitus, inquantum scilicet habitus virtutis est medium inter habitus
              duarum malitiarum; et hoc est medium per abnegationem extremorum; et hoc accidit
              virtuti, nec oportet quod sit in omnibus virtutibus; et propter hoc non oportet quod
              justitiae habitus sit medius inter duas malitias, ut in 5 Ethic. dicitur, sed quod
              medium attingat in materia sua.</p>
          </div>
          <div xml:id="ta-l3d33q1-Dd1e585">
            <head xml:id="ta-l3d33q1-Hd1e587">Quaestiuncula 2</head>
            <p xml:id="ta-l3d33q1-d1e590">Ad secundam quaestionem dicendum, quod in justitia oportet esse non solum medium
              rationis, sed etiam rei: cujus ratio est, quia justitia est circa operationes, et
              secundum ordinem ad alterum; unde illum ad quem sunt operationes justitiae, accipiunt
              quasi regulam. Et ideo sicut passiones circa quas sunt aliae virtutes oportet quod
              aequentur rationi; ita oportet quod operationes circa quas est justitia, adaequentur
              illi ad quem est justitia; quod non potest esse, nisi secundum rem tantum reddatur
              quantum ei debetur; et ideo ibi est medium rei. Sed inter aliquos duos potest
              constitui aequalitas dupliciter. Uno modo secundum quod utrisque aliquid reddendum
              est; et in hoc constituit ei aequalitatem justitia distributiva, quae non dat aequale
              utrique secundum quantitatem, sed secundum proportionem, quia utrique dat quantum sibi
              debetur; et ideo medium in justitia distributiva dicitur esse secundum
              proportionabilitatem geometricam, in qua salvatur eadem proportio, sed non eadem
              quantitas; sicut sex est medium inter quatuor et novem: quia in qua proportione se
              habet ad quatuor, scilicet in sesquialtera, in ipsa se habet novem ad ipsum; quamvis
              novem excedant sex in tribus, et sex quatuor in duobus. Alio modo constituitur
              aequalitas justitiae inter aliquos, inquantum unus debet recipere ab alio propter hoc
              quod ille prius recipit ab isto: et ad hoc est justitia commutativa. Et quia tantum
              debet secundum quantitatem aliquis ab altero recipere quantum ei tribuit, ideo in hac
              specie justitiae salvatur medium secundum proportionem arithmeticam, in qua salvatur
              eadem quantitas; sicut tria est medium inter quatuor et duo, quia utrinque est
              excessus in unitate.</p>
            <p xml:id="ta-l3d33q1-d1e593">Ad primum igitur dicendum, quod in justitia est medium rationis, quod et idem est
              medium rei.</p>
            <p xml:id="ta-l3d33q1-d1e596">Ad secundum dicendum, quod in justitia non consideratur conditio personae, nisi
              inquantum ex conditionibus personae variatur quantitas rei. Qui enim percutit
              principem, majorem offensam facit; et ideo plus debet puniri. Et similiter etiam patet
              in justitia distributiva, quod diversitas personarum in diversitatem rei redundat.</p>
            <p xml:id="ta-l3d33q1-d1e599">Ad tertium dicendum, quod in justitia incidit in idem rectificatio operationis et
              rectificatio rerum, ut dictum est.</p>
          </div>
          <div xml:id="ta-l3d33q1-Dd1e603">
            <head xml:id="ta-l3d33q1-Hd1e605">Quaestiuncula 3</head>
            <p xml:id="ta-l3d33q1-d1e608">Ad tertiam quaestionem dicendum, quod bonum virtutum intellectualium consistit in hoc
              quod verum dicatur. Veritas autem consistit in quadam adaequatione intellectus et
              vocis ad rem. Et quia aequalitas est medium inter majus et minus, ideo oportet quod
              bonum virtutis intellectualis in medio consistat, ut scilicet dicatur de re hoc quod
              est. Si autem excedat vel in plus vel in minus, erit falsum; quod se habet ad virtutes
              intellectuales, sicut vitium ad morales; et hoc inquantum intellectus absolute
              considerat; inquantum vero de uno in aliud discurrit, accipitur medium non solum
              secundum commensurationem ad rem, sed secundum commensurationem conclusionum ad
              principia, vel eorum quae sunt ad finem in operativis.</p>
            <p xml:id="ta-l3d33q1-d1e611">Ad primum igitur dicendum, quod, sicut dicit philosophus in 10 Metaph., mensura
              intellectus nostri est res; et ideo secundum quod adaequatur rei, est rectum ipsius.
              Nihilominus et principia sunt regula conclusionum, et intelligens est quodammodo
              regula principiorum.</p>
            <p xml:id="ta-l3d33q1-d1e614">Ad secundum dicendum, quod contrarietas passionum accedit ad medium virtutis moralis;
              unde circa iram, quae non habet passionem oppositam, est medium virtutis moralis
              secundum plus et minus in ipsa eadem passione.</p>
            <p xml:id="ta-l3d33q1-d1e617">Ad tertium dicendum, quod extrema in virtutibus intellectualibus non accipiuntur
              secundum magnum et parvum intelligibile: sed extremum in plus est, quando attribuitur
              aliquid alicui quod non inest ei; extremum autem in minus, quando removetur ab eo quod
              ei inest. Utroque autem modo falsum contingit; verum autem, quando dicitur inesse quod
              inest, aut non inesse quod non inest; et haec extrema corrumpunt non substantiam, sed
              veritatem intellectus.</p>
          </div>
          <div xml:id="ta-l3d33q1-Dd1e621">
            <head xml:id="ta-l3d33q1-Hd1e623">Quaestiuncula 4</head>
            <p xml:id="ta-l3d33q1-d1e626">Ad quartam quaestionem dicendum, quod medium in omnibus virtutibus quae habent
              medium, accipitur ex hoc quod virtus attingit in materia propria illud quod est
              aequale, et competens mensura. Unde si esset aliqua virtus quae haberet mensuram ipsam
              pro materia, non essent ibi extrema nec medium; sed bonum illius virtutis esset
              simpliciter attingere mensuram illam, sicut si alicujus virtutis materia esset
              veritas. Omnium autem prima mensura est ipse Deus, sicut etiam ipse philosophus, in 10
              Metaph., dicit. Unde virtutes theologicae, quae habent Deum pro objecto, qui est
              ultimus finis, a quo omnia mensurantur, non possunt habere rationem medii, cum in
              materia illa non sit accipere extrema: sicut etiam in his quae conjuncta sunt malo
              fini, non potest accipi medium.</p>
            <p xml:id="ta-l3d33q1-d1e629">Ad primum ergo dicendum, quod ratio recta non est ad hoc quod in materia illa
              vitentur extrema, in qua superfluum esse non potest.</p>
            <p xml:id="ta-l3d33q1-d1e632">Ad secundum dicendum, quod fides est virtus theologica, inquantum adhaeret primae
              veritati; et ex hac parte non potest in ipsa medium esse (non enim potest nimis Deo
              adhaerere): sed ex parte illa qua aliquid affirmat vel negat veritati primae
              adhaerens, ibi est medium, quia secundum hoc habet similitudinem cum virtutibus
              intellectualibus.</p>
            <p xml:id="ta-l3d33q1-d1e635">Et similiter dicendum ad tertium, quod spes non habet medium, secundum quod Deo
              adhaeret, sed ex parte subjecti.</p>
          </div>
        </div>
        <div xml:id="ta-l3d33q1-Dd1e641" type="articulus">
          <head xml:id="ta-l3d33q1-Hd1e643">Articulus 4</head>

          <head xml:id="ta-l3d33q1-Hd1e646" type="question-title">Utrum virtutes morales maneant in patria</head>

          <p xml:id="ta-l3d33q1-d1e649">Ad quartum sic proceditur. Videtur quod virtutes morales non maneant in patria. Fides
            enim et spes sunt nobiliores quam virtutes morales. Sed fides et spes evacuantur. Ergo
            et morales virtutes.</p>
          <p xml:id="ta-l3d33q1-d1e652">Praeterea, virtutes morales perficiunt in vita activa. Sed haec vita cessabit in
            patria, in qua erit tantum contemplatio. Ergo et virtutes morales non erunt in
            patria.</p>
          <p xml:id="ta-l3d33q1-d1e655">Praeterea, virtutes morales quaedam sunt circa passiones. Sed hae non erunt in patria.
            Ergo nec virtutes morales.</p>
          <p xml:id="ta-l3d33q1-d1e659">Praeterea, fortitudo et temperantia sunt in irascibili et concupiscibili. Sed, secundum
            quosdam, vires sensibiles non remanebunt in anima separata. Ergo nec temperantia et
            fortitudo.</p>
          <p xml:id="ta-l3d33q1-d1e662">Praeterea, in patria erimus sicut Angeli Dei; Matth. 22. Sed derisibiles videntur qui
            ponunt castitatem et sobrietatem in Angelis, quos deos nominat philosophus in 10 Metaph.
            Ergo nec in nobis erunt.</p>
          <p xml:id="ta-l3d33q1-d1e665">Praeterea, patientia est valde nobilis virtus, quia ipsa opus perfectum habet. Sed non
            remanebit in patria nisi quantum ad fructum, ut Augustinus dicit in Lib. de patientia.
            Ergo nec aliae morales virtutes.</p>
          <p xml:id="ta-l3d33q1-d1e668">Sed contra, istae virtutes plenissime fuerunt in Christo. Sed illae virtutes quae
            evacuantur in patria, non fuerunt in Christo, ut fides et spes. Ergo virtutes istae non
            evacuantur.</p>
          <p xml:id="ta-l3d33q1-d1e671">Praeterea, Sap. 1, 15: <quote xml:id="ta-l3d33q1-Qd1e673">justitia est perpetua et immortalis</quote>. Sed non
            minus est necessaria ordinatio hominis ad seipsum quam ordinatio ad alterum quae est per
            justitiam. Ergo et aliae virtutes morales manent in patria.</p>
          <p xml:id="ta-l3d33q1-d1e677">Praeterea, in patria erunt homines Deo conformes. Sed hae virtutes in Deo sunt
            exemplares, ut dicit Macrobius. Ergo et in sanctis erunt aliquo modo.</p>
          <p xml:id="ta-l3d33q1-d1e681">Respondeo dicendum, quod quaelibet virtutum praedictarum habet duos actus: unum quem
            exercet circa propriam materiam; alium quem habet quando pervenit ad finem: sicut fortis
            dum est in periculo pugnae, exercet actum qui est circa materiam propriam, scilicet
            timores et audacias: sed quando jam domum victor revertitur, habet hunc actum qui est
            gaudere de victoria per pugnam praecedentem adepta. Dictum est autem art. 2, quaest. 3,
            quod virtutes morales quaedam sunt infusae, et quaedam acquisitae, et quod acquisitae
            dirigunt in vita civili; unde habent bonum civile pro fine. Et quia haec civilitas non
            remanebit in patria, ideo non remanebit eis aliquis actus, nec circa finem, nec circa
            materiam propriam, secundum quam tendunt ad finem; et ideo habitus tollentur. Virtutes
            autem infusae morales perficiunt in vita spirituali, secundum quam homo est civis
            civitatis Dei, et membrum corporis Christi, quod est Ecclesia; et haec quidem civilitas
            in futuro non evacuabitur, sed perficietur. Unde remanebunt istis virtutibus actus qui
            sunt circa finem proximum uniuscujusque virtutis, et ideo remanebunt habitus virtutum
            moralium infusarum.</p>
          <p xml:id="ta-l3d33q1-d1e684">Ad primum igitur dicendum, quod fides et spes sunt nobiliores moralibus virtutibus
            ratione objecti. Sed quia habent essentialiter annexam imperfectionem respectu sui
            objecti, quae non est annexa virtutibus moralibus; ideo non oportet quod morales
            evacuentur, sicut spes et fides.</p>
          <p xml:id="ta-l3d33q1-d1e687">Ad secundum dicendum, quod virtutes quae perficiunt in vita activa, etiam acquisitae,
            non oportet quod tollantur, cum aliquis se transfert ad vitam contemplativam; sed habent
            alios actus, inquantum pertingunt ad finem proximum, quia contemplativa vita est finis
            activae. Et ideo distinguit Macrobius harum virtutum tres gradus, secundum quod sunt in
            hominibus. Sunt enim politicae, secundum quod homo per eas in civilibus operibus
            rectificatur; purgatoriae autem, secundum quod civilibus utens ad quietem
            contemplationis aliquis anhelat; sed dicuntur purgati animi, inquantum aliquis abjecto
            omni exercitio civilis vitae, quieti contemplationis totum se tribuit. Et in hoc statu
            dicit quod actus temperantiae est cupiditatem non jam refrenare, sed penitus oblivisci;
            fortitudinis autem passiones ignorare, non vincere; et sic de aliis.</p>
          <p xml:id="ta-l3d33q1-d1e690">Ad tertium dicendum, quod quantum ad actus quos habent circa materias proprias, non
            remanebunt, sed secundum actus quos habent in fine adepto, qui est a passionum
            tumultibus quietari.</p>
          <p xml:id="ta-l3d33q1-d1e693">Ad quartum dicendum, quod quidam dicunt, quod vires sensibiles non manent actu in anima
            separata, dicunt tamen, quod manent in essentia animae sicut in radice: et similiter
            etiam manent habitus virtutum inferioris partis, sicut in radice, in virtutibus quae
            sunt in ratione, et in ipsa gratia.</p>
          <p xml:id="ta-l3d33q1-d1e696">Ad quintum dicendum, quod istae virtutes sunt in Angelis alio modo quam in hominibus,
            etiam in patria: quia homines perpessi sunt hujusmodi passiones, quae per dictas
            virtutes refrenantur, vel naturam habent ut perpeti possint; quod non est de Angelis.
            Unde in Angelis et in Deo sunt sicut exemplares; in hominibus autem sicut virtutes
            purgati animi in patria. Tamen sciendum, quod philosophus loquitur de virtutibus
            acquisitis, quae perficiunt hominem in vita civitatis terrenae, in qua vita non habemus
            cum Angelis aliquam communicationem: unde non est simile de illis virtutibus quae
            perficiunt in vita civitatis Dei, quae constituitur ex Angelis et hominibus.</p>
          <p xml:id="ta-l3d33q1-d1e700">Ad sextum dicendum, quod patientia dicitur non manere quantum ad actum quem habet circa
            mala tolerabilia; manet tamen habitus, et actus quem habet in quiete finis proprii.</p>
        </div>

      </div>
    </body>
  </text>
</TEI>