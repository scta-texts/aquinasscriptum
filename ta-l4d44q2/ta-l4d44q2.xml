<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 44, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 44, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="597b"/>
      </div>
    </front>
    <body>
      <div xml:id="ta-l4d44q2">
        <head xml:id="ta-l4d44q2-Hd1e97">Quaestio 2</head>
        <div xml:id="ta-l4d44q2-Dd1e100">
          <head xml:id="ta-l4d44q2-Hd1e102">Prooemium</head>
          <p xml:id="ta-l4d44q2-d1e105">Deinde quaeritur de conditionibus beatorum; et circa hoc quaeruntur quatuor: 1 de
            impassibilitate; 2 de subtilitate; 3 de agilitate; 4 de claritate corporum
            glorificatorum.</p>

        </div>
        <div xml:id="ta-l4d44q2-Dd1e109" type="articulus">
          <head xml:id="ta-l4d44q2-Hd1e111">Articulus 1</head>

          <head xml:id="ta-l4d44q2-Hd1e114" type="question-title">Utrum corpora sanctorum post resurrectionem erunt
            passibilia</head>

          <div xml:id="ta-l4d44q2-Dd1e117">
            <head xml:id="ta-l4d44q2-Hd1e119">Quaestiuncula 1</head>
            <p xml:id="ta-l4d44q2-d1e122">Ad primum sic proceditur. Videtur quod corpora sanctorum post resurrectionem non
              erunt impassibilia. Omne enim mortale est passibile. Sed homo post resurrectionem erit
              animal rationale mortale; haec enim est definitio hominis, quae nunquam ab eo
              separabitur. Ergo corpus erit passibile.</p>
            <p xml:id="ta-l4d44q2-d1e125">Praeterea, omne quod est in potentia ad formam alterius, est passibile ab illo; quia
              secundum hoc aliquid est passivum ab alio, ut dicitur in 1 de Generat. Sed corpora
              sanctorum post resurrectionem erunt in potentia ad aliam formam. Ergo erunt
              passibilia. Probatio mediae. Quaecumque communicant in materia, unum eorum est in
              potentia ad formam alterius; materia enim secundum quod est sub una forma, non amittit
              potentiam ad aliam formam. Sed corpora sanctorum post resurrectionem communicabunt cum
              elementis in materia, quia ex eadem materia reparabuntur ex qua nunc sunt. Ergo erunt
              in potentia ad aliam formam; et sic erunt passibilia.</p>
            <p xml:id="ta-l4d44q2-d1e128">Praeterea, contraria nata sunt agere et pati ad invicem, ut in 1 de Generat. dicit
              philosophus. Sed corpora sanctorum post resurrectionem erunt ex contrariis composita,
              sicut et nunc sunt. Ergo erunt passibilia.</p>
            <p xml:id="ta-l4d44q2-d1e131">Praeterea, in corpore humano resurget sanguis et alii humores, ut supra dictum est.
              Sed ex pugna humorum ad invicem generantur aegritudines et hujusmodi passiones in
              corpore. Ergo erunt corpora sanctorum post resurrectionem passibilia.</p>
            <p xml:id="ta-l4d44q2-d1e135">Praeterea, magis repugnat perfectioni defectus in actu quam defectus in potentia. Sed
              passibilitas importat solum defectum in potentia. Cum ergo in corporibus beatorum sint
              futuri aliqui defectus in actu, sicut cicatrices vulnerum in martyribus, ut in Christo
              fuerunt; videtur quod nihil peribit perfectioni eorum, si corpora illa passibilia
              ponantur.</p>
            <p xml:id="ta-l4d44q2-d1e138">Sed contra, omne passibile est corruptibile; quia passio magis facta abjicit a
              substantia. Sed corpora sanctorum post resurrectionem erunt incorruptibilia, ut
              dicitur 1 Corinth. 15, 42: <quote xml:id="ta-l4d44q2-Qd1e140" source="http://scta.info/resource/Icor15_42@5-10">seminatur in corruptione, resurget in
                incorruptione</quote>. Ergo erunt impassibilia.</p>
            <p xml:id="ta-l4d44q2-d1e144">Praeterea, fortius non patitur a debiliori. Sed nullum corpus erit fortius corporibus
              sanctorum, de quibus dicitur 1 Corinth. 15, 43: <quote xml:id="ta-l4d44q2-Qd1e146" source="http://scta.info/resource/Icor15_43@7-12">seminatur in infirmitate,
                surget in virtute</quote>. Ergo erunt impassibilia.</p>

          </div>
          <div xml:id="ta-l4d44q2-Dd1e151">
            <head xml:id="ta-l4d44q2-Hd1e153">Quaestiuncula 2</head>
            <p xml:id="ta-l4d44q2-d1e156">Ulterius. Videtur quod impassibilitas in omnibus erit aequalis. Quia 1 Corinth., 15,
              dicit Glossa, quod aequaliter omnes habent quod pati non possunt. Sed ex hoc erit eis
              quod non possint pati, quod habent dotem impassibilitatis. Ergo impassibilitas erit
              aequalis in omnibus.</p>
            <p xml:id="ta-l4d44q2-d1e159">Praeterea, negationes non recipiunt magis et minus. Sed impassibilitas est quaedam
              negatio vel privatio passibilitatis. Ergo non potest esse major in uno quam in
              alio.</p>
            <p xml:id="ta-l4d44q2-d1e162">Praeterea, magis album dicitur quod est nigro impermixtius. Sed nulli corpori
              sanctorum admiscebitur aliquid de passibilitate. Ergo omnia erunt impassibilia
              aequaliter.</p>
            <p xml:id="ta-l4d44q2-d1e165">Sed contra, merito debet respondere praemium proportionaliter. Sed sanctorum quidam
              fuerunt aliis majoris meriti. Ergo cum impassibilitas sit quoddam praemium, videtur
              quod in quibusdam sit major quam in aliis.</p>
            <p xml:id="ta-l4d44q2-d1e169">Praeterea, impassibilitas dividitur contra dotem claritatis. Sed illa non erit
              aequalis in omnibus, ut patet 1 Corinth. 15. Ergo nec impassibilitas.</p>

          </div>
          <div xml:id="ta-l4d44q2-Dd1e173">
            <head xml:id="ta-l4d44q2-Hd1e175">Quaestiuncula 3</head>
            <p xml:id="ta-l4d44q2-d1e178">Ulterius. Videtur quod impassibilitas sensum in actu a corporibus gloriosis excludat.
              Quia, sicut dicit philosophus in 2 de anima, sentire quoddam pati est. Corpora autem
              gloriosa erunt impassibilia. Ergo non sentient in actu.</p>
            <p xml:id="ta-l4d44q2-d1e181">Praeterea, immutatio naturalis praecedit immutationem animalem, sicut esse naturale
              praecedit esse intentionale. Sed corpora gloriosa ratione impassibilitatis non
              immutabuntur immutatione naturali. Ergo nec immutatione animali, quae requiritur ad
              sentiendum.</p>
            <p xml:id="ta-l4d44q2-d1e184">Praeterea, quandocumque fit sensus in actu nova receptione, fit novum judicium. Sed
              ibi non erit novum judicium, quia non erunt ibi cogitationes volubiles. Ergo non fiet
              sensus in actu.</p>
            <p xml:id="ta-l4d44q2-d1e187">Praeterea, quando anima est in actu unius potentiae, remittitur actus alterius
              potentiae. Sed anima summe erit intenta ad actum virtutis intellectivae, qua Deum
              contemplabitur. Ergo non erit aliquo modo in actu sensitivae.</p>
            <p xml:id="ta-l4d44q2-d1e191">Sed contra est quod dicitur Apocal. 1, 7: <quote xml:id="ta-l4d44q2-Qd1e193" source="http://scta.info/resource/ap1_7@6-9">videbit eum omnis oculus</quote>.
              Ergo erit ibi sensus in actu.</p>
            <p xml:id="ta-l4d44q2-d1e197">Praeterea, secundum philosophum in 1 de anima, animatum ab inanimato distinguitur
              sensu et motu. Sed erit ibi motus in actu, quia <quote xml:id="ta-l4d44q2-Qd1e199">tamquam scintillae in
                arundineto discurrent</quote>; Sap. 3, 7. Ergo et sensus in actu.</p>

          </div>
          <div xml:id="ta-l4d44q2-Dd1e205">
            <head xml:id="ta-l4d44q2-Hd1e207">Quaestiuncula 4</head>
            <p xml:id="ta-l4d44q2-d1e210">Ulterius. Videtur quod non sint ibi omnes sensus in actu. Tactus enim est primus
              inter alios sensus, ut dicitur in Lib. de anima. Sed corpora gloriosa carebunt actu
              sensus tactus; quia sensus tactus fit in actu per immutationem corporis animalis ab
              aliquo exteriori corpore praedominante in aliqua qualitatum activarum vel passivarum,
              quarum est tactus discretivus; qualis immutatio tunc esse non poterit. Ergo non erit
              ibi omnis sensus in actu.</p>
            <p xml:id="ta-l4d44q2-d1e213">Praeterea, sensus gustus deservit actui virtutis nutritivae. Sed, sicut supra,
              quaest. praec., art. 3, quaestiunc. 5, in corp., dictum est, post resurrectionem
              hujusmodi actus non erit. Ergo frustra esset ibi gustus.</p>
            <p xml:id="ta-l4d44q2-d1e216">Praeterea, post resurrectionem nihil corrumpetur; quia tota creatura vestietur quadam
              virtute incorruptionis. Sed sensus odoratus in actu suo esse non potest nisi aliqua
              corruptione facta; quia odor non sentitur sine aliqua fumali evaporatione, quae in
              quadam resolutione consistit. Ergo sensus odoratus non erit ibi in suo actu.</p>
            <p xml:id="ta-l4d44q2-d1e219">Praeterea, auditus deservit disciplinae, ut dicitur in Lib. de sensu et Sens. Sed non
              erit post resurrectionem beatis necessaria aliqua disciplina per sensibilia; quia
              divina sapientia replebuntur ex ipsius Dei visione. Ergo non erit ibi auditus.</p>
            <p xml:id="ta-l4d44q2-d1e223">Praeterea, visio fit secundum quod in pupilla recipitur species rei visae. Sed hoc
              non poterit esse post resurrectionem in beatis. Ergo non erit ibi visus in actu, qui
              tamen est omnium sensuum nobilior. Probatio mediae. Illud quod est lucidum in actu,
              non est receptivum speciei visibilis; unde speculum directe positum sub radio solis
              non repraesentat speciem corporis oppositi. Sed pupilla, sicut et totum corpus, erit
              claritate dotata. Ergo non recipietur in ea aliqua species colorati corporis.</p>
            <p xml:id="ta-l4d44q2-d1e226">Praeterea, secundum perspectivos, omne quod videtur, sub angulo videtur. Sed hoc non
              competit corporibus gloriosis. Ergo non habebunt sensum visus in actu. Probatio
              mediae. Quandocumque aliquid videtur sub angulo, oportet esse aliquam proportionem
              anguli ad distantiam rei visae; quia quod a remotiori videtur, minus videtur, et sub
              minori angulo; unde posset esse ita parvus angulus quod nihil de re videretur. Si ergo
              oculus gloriosus videbit sub angulo, oportet quod videat sub terminata distantia; et
              ita, quod non videat aliquid a remotiori quam modo videmus: quod videtur valde
              absurdum; et sic videtur quod sensus visus actu non erit in corporibus gloriosis.</p>
            <p xml:id="ta-l4d44q2-d1e229">Sed contra, potentia conjuncta actui est perfectior quam non conjuncta. Sed natura
              humana erit in beatis in maxima perfectione. Ergo erunt ibi omnes sensus in suo
              actu.</p>
            <p xml:id="ta-l4d44q2-d1e232">Praeterea, vicinius se habent ad animam potentiae sensitivae quam corpus. Sed corpus
              praemiabitur vel punietur propter merita et demerita animae. Ergo et omnes sensus
              praemiabuntur in beatis et punientur in malis secundum delectationem et dolorem vel
              tristitiam, quae in operatione sensus consistunt.</p>
          </div>
          <div xml:id="ta-l4d44q2-Dd1e236">
            <head xml:id="ta-l4d44q2-Hd1e238">Quaestiuncula 1</head>
            <p xml:id="ta-l4d44q2-d1e241">Respondeo dicendum ad primam quaestionem, quod passio dupliciter dicitur. Uno modo
              communiter: et sic omnis receptio passio dicitur; sive illud quod recipitur, sit
              conveniens recipienti et perfectivum ipsius, sive contrarium et corruptivum; et ab
              hujusmodi passionis remotione corpora gloriosa impassibilia non dicuntur, cum nihil
              quod est perfectionis, eis sit auferendum. Alio modo dicitur proprie, quam sic definit
              Damascenus in 2 Lib.: <quote xml:id="ta-l4d44q2-Qd1e243">passio est motus praeter naturam</quote>; unde
              immoderatus motus cordis passio ejus dicitur; sed moderatus dicitur ejus operatio;
              cujus ratio est, quia omne quod patitur, trahitur ad terminos agentis, quia agens
              assimilat sibi patiens; et ideo patiens, inquantum hujusmodi, trahitur extra terminos
              proprios in quibus erat. Sic ergo proprie accipiendo passionem, non erit in corporibus
              sanctorum resurgentium potentialitas ad passionem; et ideo impassibilia dicuntur.
              Hujus autem impassibilitatis ratio a diversis diversimode assignatur. Quidam enim
              attribuunt eam conditioni elementorum, quae aliter se habebunt tunc in corpore quam
              modo se habent. Dicunt enim quod elementa remanebunt ibi secundum substantiam, sed
              qualitates activae et passivae ab elementis auferentur. Sed hoc non videtur verum;
              quia qualitates activae et passivae sunt de perfectione elementorum; unde si sine eis
              repararentur, elementa in corpore resurgentis essent minoris perfectionis quam modo
              sunt. Et praeterea, cum qualitates illae sint propria accidentia elementorum, ex forma
              et materia ipsorum causata, videtur valde absurdum quod, causa manente, effectus
              tollatur. Et ideo alii dicunt, quod manebunt qualitates, sed non habebunt proprias
              actiones, divina virtute id faciente ad conservationem humani corporis. Sed hoc etiam
              non videtur posse stare; quia ad mixtionem requiritur actio activarum et passivarum
              qualitatum; et secundum praedominium unius vel alterius, mixta efficiuntur diversae
              complexionis; quod oportet ponere in corpore resurgentis; quia erunt ibi carnes et
              ossa, et hujusmodi partes, quibus omnibus non competit una complexio. Et praeterea,
              secundum hoc, impassibilitas non posset poni dos in eis, quia non poneret aliquam
              dispositionem in substantia impassibili, sed solum prohibitionem passionis ab
              exteriori, scilicet divina virtute; quae etiam posset idem facere de corpore hominis
              in statu hujus vitae. Et ideo alii dicunt, quod in ipso corpore erit aliquod prohibens
              passionem corporum gloriosorum, scilicet natura quinti corporis, quam ponunt venire in
              compositionem humani corporis ad conciliandum elementa in harmoniam quamdam, per quam
              possint esse debita materia animae rationalis; sed tamen in statu hujus viae, propter
              dominium naturae elementaris, corpus humanum patitur ad similitudinem aliorum
              elementorum; sed in resurrectione dominabitur natura quinti corporis; et ideo corpus
              humanum reddetur impassibile ad similitudinem corporis caelestis. Sed hoc non potest
              stare: quia corpus quintum non venit materialiter ad compositionem humani, ut in 2
              Lib., dist. 17, quaest. 3, art. 1, ostensum est. Et praeterea impossibile est dicere,
              quod aliqua virtus naturalis, qualis est virtus corporis caelestis, transferat corpus
              humanum ad proprietatem gloriae, qualis est impassibilitas corporis gloriosi; cum
              immutationem corporis humani apostolus attribuat virtuti Christi: quia qualis
              caelestis, tales et caelestes: 1 Corinth. 15; et Philip. 3, 21: <quote xml:id="ta-l4d44q2-Qd1e246" source="http://scta.info/resource/phil3_21@2-17">reformabit
                corpus humilitatis nostrae, configuratum corpori claritatis suae, secundum
                operationem qua etiam possit subjicere sibi omnia</quote>. Et praeterea non potest
              natura caelestis ita dominari in corpore humano, quin natura elementaris remaneat, cui
              ex essentialibus suis principiis passibilitas inest. Et ideo aliter dicendum, quod
              omnis passio fit per victoriam agentis super patiens; alias non traheret ipsum ad suos
              terminos. Impossibile est autem quod aliquid dominetur supra patiens nisi inquantum
              debilitatur dominium formae propriae supra materiam patientis, loquendo de passione
              quae est circa materiam, de qua nunc loquimur. Non enim potest materia subjici uni
              contrariorum sine hoc quod tollatur dominium alterius super ipsam, vel saltem
              diminuatur. Corpus autem humanum, et quidquid in eo est, perfecte erit subjectum
              animae rationali, sicut etiam ipsa perfecte subjecta erit Deo; et ideo in corpore
              glorioso non poterit esse aliqua mutatio contra dispositionem illam qua perficitur ab
              anima; et ideo corpora illa erunt impassibilia.</p>
            <p xml:id="ta-l4d44q2-d1e250">Ad primum ergo dicendum, quod secundum Anselmum, mortale ponitur in definitione
              hominis a philosophis, qui non crediderunt hominem totum aliquando posse esse
              immortalem, quia non viderunt homines nisi secundum hujusmodi mortalitatis statum. Vel
              potest dici, quod, secundum philosophum in 8 Metaph., quia differentiae essentiales
              sunt nobis incognitae, utimur quandoque differentiis accidentalibus ad significandum
              essentiales differentias, quae sunt accidentalium causae; unde mortale non ponitur in
              definitione hominis quasi ipsa mortalitas ad essentiam hominis pertineat; sed quia
              illud quod est causa passibilitatis et mortalitatis secundum praesentem statum,
              scilicet compositio ex contrariis, est de essentia hominis; sed tunc non erit causa
              ejus propter victoriam animae super corpus.</p>
            <p xml:id="ta-l4d44q2-d1e253">Ad secundum dicendum, quod duplex est potentia: ligata, et libera; et hoc non solum
              est verum de potentia activa, sed etiam passiva. Forma enim ligat potentiam materiae,
              determinando ipsam ad unum, secundum quod dominatur super eam. Et quia in rebus
              corruptibilibus non perfecte dominatur forma super materiam, non perfecte potest
              ligare ipsam, quin recipiat interdum per aliquam passionem dispositionem contrariam
              formae. Sed in sanctis post resurrectionem omnino anima dominabitur supra corpus; nec
              illud dominium aliquo modo poterit auferri, quia ipsa erit immutabiliter Deo subjecta,
              quod non fuit in statu innocentiae; et ideo in corporibus illis manet eadem potentia
              ad formam aliam quae nunc inest, quantum ad substantiam potentiae; sed erit ligata per
              victoriam animae supra corpus, ut nunquam in actum passionis exire possit.</p>
            <p xml:id="ta-l4d44q2-d1e256">Ad tertium dicendum, quod qualitates elementares sunt instrumenta animae, ut patet in
              2 de anima; quia calor ignis in corpore animalis regulatur in actu nutriendi per
              virtutem animae. Quando autem agens principale est perfectum, et non est aliquis
              defectus in instrumento, nulla actio procedit ab instrumento nisi secundum
              dispositionem principalis agentis; et ideo in corporibus sanctorum post resurrectionem
              nulla actio vel passio poterit provenire a qualitatibus elementaribus quae sit contra
              dispositionem animae, quae intendit conservare corpus.</p>
            <p xml:id="ta-l4d44q2-d1e260">Ad quartum dicendum, secundum Augustinum in epistola ad Consentium, quod valet divina
              potentia de ista visibili atque tractabili natura corporum, quibusdam manentibus,
              auferre quas voluerit qualitates; unde sicut ab igne fornacis Chaldaeorum abstulit
              virtutem comburendi quantum ad aliquid, quia corpora puerorum illaesa servata sunt;
              sed mansit quantum ad aliquid, quia ille ignis ligna comburebat: ita auferet ab
              humoribus passibilitatem, et dimittet naturam. Modus autem quo hoc fiet, dictus
              est.</p>
            <p xml:id="ta-l4d44q2-d1e263">Ad quintum dicendum, quod cicatrices vulnerum non erunt in sanctis, nec in Christo
              fuerunt, inquantum importent aliquem defectum, sed inquantum sunt signa
              constantissimae virtutis qua passi sunt pro justitia et fide; ut ex hoc et ipsis et
              aliis gaudium crescat; unde dicit Augustinus, 22 de civitate Dei: <quote xml:id="ta-l4d44q2-Qd1e265">nescio
                quomodo sic afficimur amore martyrum beatorum, ut velimus in illo regno in eorum
                corporibus videre vulnerum cicatrices, quae pro Christi nomine pertulerunt: et
                fortasse videbimus. Non deformitas in eis, sed dignitas erit; et quaedam quamvis in
                corpore, non corporis, sed virtutis pulchritudo fulgebit</quote>. Nec tamen si
              aliqua martyribus amputata et ablata sunt membra, sine ipsis membris erunt in
              resurrectione mortuorum, quibus dictum est, Luc. 21, 18: <quote xml:id="ta-l4d44q2-Qd1e268" source="http://scta.info/resource/lc21_18@2-7">capillus de capite
                vestro non peribit</quote>.</p>

          </div>
          <div xml:id="ta-l4d44q2-Dd1e273">
            <head xml:id="ta-l4d44q2-Hd1e275">Quaestiuncula 2</head>
            <p xml:id="ta-l4d44q2-d1e278">Ad secundam quaestionem dicendum, quod impossibilitas potest dupliciter considerari:
              vel secundum se, vel secundum causam suam. Si secundum se consideretur, quia solam
              privationem vel negationem importat, non suscipit magis et minus, sed erit aequalis in
              omnibus beatis. Si autem consideretur secundum causam suam, sic erit major in uno quam
              in alio. Causa autem ejus est dominium animae super corpus; quod quidem dominium
              causatur ex hoc quod servitur Deo immobiliter; unde in illo qui perfectius fruitur,
              est major impassibilitatis causa.</p>
            <p xml:id="ta-l4d44q2-d1e281">Ad primum ergo dicendum, quod Glossa illa loquitur de impassibilitate secundum se, et
              non secundum causam suam.</p>
            <p xml:id="ta-l4d44q2-d1e284">Ad secundum dicendum, quod quamvis negationes et privationes secundum se non
              intendantur nec remittantur; tamen intenduntur et remittuntur ex causis suis; sicut
              dicitur esse locus magis tenebrosus qui habet plura et majora obstacula lucis.</p>
            <p xml:id="ta-l4d44q2-d1e287">Ad tertium dicendum, quod aliqua non solum intenduntur per recessum a contrario, sed
              etiam per accessum ad terminum, sicut lux intenditur; et propterea etiam
              impassibilitas est major in uno quam in alio, quamvis in nullo aliquid passibilitatis
              remaneat.</p>

          </div>
          <div xml:id="ta-l4d44q2-Dd1e291">
            <head xml:id="ta-l4d44q2-Hd1e293">Quaestiuncula 3</head>
            <p xml:id="ta-l4d44q2-d1e296">Ad tertiam quaestionem dicendum, quod aliquem sensum esse in corporibus beatorum,
              omnes ponunt: alias vita corporalis sanctorum post resurrectionem assimilaretur magis
              somno quam vigiliae: quod non competit illi perfectioni, eo quod in somno corpus
              sensibile non est in ultimo actu vitae, propter quod somnus dicitur vitae dimidium in
              1 Ethic. Sed in modo sentiendi diversi diversa opinantur. Quidam enim dicunt, quod
              quia gloriosa corpora erunt impassibilia, et propter hoc non receptibilia peregrinae
              impressionis, et multo minus quam corpora caelestia; non erit ibi sensus in actu per
              receptionem alicujus speciei a sensibilibus, sed magis extra mittendo. Sed hoc non
              potest esse: quia in resurrectione natura speciei manebit eadem in homine et in
              omnibus partibus ejus. Hujusmodi autem est natura sensus, ut sit potentia passiva, ut
              in 2 de anima probat philosophus; unde si in resurrectione sancti sentirent extra
              mittendo, et non recipiendo, non esset sensus in eis virtus passiva; et sic non esset
              ejusdem speciei cum sensu qui nunc est, sed esset aliqua alia virtus eis data: sicut
              enim materia nunquam fit forma, ita potentia passiva nunquam fit activa. Et ideo alii
              dicunt, quod sensus in actu fiet per susceptionem non quidem ab exterioribus
              sensibilibus, sed per effluxum a superioribus viribus; ut sicut nunc superiores vires
              accipiunt ab inferioribus, ita tunc e converso inferiores accipient a superioribus.
              Sed ille motus receptionis non facit vere sentire: quia omnis potentia passiva
              secundum suae speciei rationem determinatur ad aliquod speciale activum: quia
              potentia, inquantum hujusmodi, habet ordinem ad illud respectu cujus dicitur; unde cum
              proprium activum in sensu exteriori sit res existens extra animam, et non intentio
              ejus existens in imaginatione vel ratione; si organum sentiendi non moveatur a rebus
              extra, sed ex imaginatione, vel aliis superioribus viribus, non erit vere sentire.
              Unde non dicimus quod phrenetici et alii mente capti, in quibus propter victoriam
              imaginativae virtutis fit hujusmodi fluxus specierum ad organa sentiendi, vere
              sentiant, sed quod videtur eis quod sentiant. Et ideo dicendum est cum aliis, quod
              sensus corporum gloriosorum erit per susceptionem a rebus quae sunt extra animam. Sed
              sciendum, quod organa sentiendi immutantur a rebus quae sunt extra animam, dupliciter.
              Uno modo immutatione naturali, quando scilicet organum disponitur eadem qualitate
              naturali qua disponitur res extra animam quae agit in ipsum; sicut cum manus fit
              calida et adusta ex tactu rei calidae, vel odorifera ex tactu rei odoriferae. Alio
              modo immutatione spirituali, quando recipitur qualitas sensibilis in instrumento
              secundum esse spirituale, idest species sive intentio qualitatis, et non ipsa
              qualitas; sicut pupilla recipit speciem albedinis, et tamen ipsa non efficitur alba.
              Prima ergo receptio non causat sensum per se loquendo, quia sensus est susceptivus
              specierum in materia praeter materiam, idest praeter esse materiale quod habebant
              extra animam, ut dicitur in 2 de anima; et haec receptio immutat naturam recipientis,
              quia recipitur hoc modo qualitas secundum esse suum materiale. Unde ista receptio non
              erit in corporibus gloriosis, sed secunda quae per se facit sensum in actu, et non
              immutat naturam recipientis.</p>
            <p xml:id="ta-l4d44q2-d1e299">Ad primum ergo dicendum, quod jam patet ex dictis quod per hanc passionem quae est in
              actu sentiendi (quae non est aliud quam receptio praedicta), non trahitur corpus extra
              naturalem suam qualitatem, sed spiritualiter perficitur; unde impassibilitas
              gloriosorum corporum hanc passionem non excludit.</p>
            <p xml:id="ta-l4d44q2-d1e302">Ad secundum dicendum, quod omne passivum recipit actionem agentis secundum suum
              modum. Si ergo aliquid sit quod natum sit immutari ab activo, naturali et spirituali
              immutatione, immutatio naturalis praecedit immutationem spiritualem, sicut esse
              naturale praecedit esse intentionale. Si autem natum sit immutari tantum
              spiritualiter, non oportet quod immutetur naturaliter; sicut est de aere, qui non est
              receptivus coloris secundum esse naturale, sed solum secundum esse spirituale; et ideo
              hoc solum modo immutatur; sicut e converso corpora inanimata immutantur per qualitates
              sensibiles solum naturaliter, et non spiritualiter. In corporibus autem gloriosis non
              poterit esse aliqua immutatio naturalis; et ideo ibi erit spiritualis immutatio
              tantum.</p>
            <p xml:id="ta-l4d44q2-d1e305">Ad tertium dicendum, quod sicut erit nova receptio speciei in organo sentiendi, ita
              erit novum judicium sensus communis, non autem novum judicium intellectus de hoc,
              sicut fit in eo qui videt aliquid quod prius scivit. Quod autem Augustinus dicit, quod
              non erunt ibi cogitationes volubiles, intelligitur de cogitationibus intellectivae
              partis; unde non est ad propositum.</p>
            <p xml:id="ta-l4d44q2-d1e309">Ad quartum dicendum, quod quando unum duorum est ratio alterius, occupatio animae
              circa unum non impedit nec remittit occupationes ejus circa aliud; sicut medicus dum
              videt urinam, non minus potest considerare regulas artis de coloribus urinarum, sed
              magis; et quia Deus apprehendetur a sanctis ut ratio omnium quae ab eis agentur vel
              cognoscentur; ideo occupatio eorum circa sensibilia sentienda, vel quaecumque alia
              contemplanda aut agenda, in nullo impedit divinam contemplationem, nec e converso. Vel
              dicendum, quod ideo una potentia impeditur in suo actu quando alia vehementer
              operatur, quia una potentia de se non sufficit ad tam intensam operationem, nisi ei
              subveniatur per id quod erat aliis potentiis vel membris influendum a principio vitae;
              et quia in sanctis erunt omnes potentiae perfectissimae, non poterit intense operari,
              ita quod ex hoc nullum impedimentum praestabitur actioni alterius potentiae, sicut et
              in Christo fuit.</p>

          </div>
          <div xml:id="ta-l4d44q2-Dd1e313">
            <head xml:id="ta-l4d44q2-Hd1e315">Quaestiuncula 4</head>
            <p xml:id="ta-l4d44q2-d1e318">Ad quartam quaestionem dicendum, quod circa hoc est duplex opinio. Quidam enim
              dicunt, quod in corporibus gloriosis erunt omnes potentiae sensuum, non tamen erunt in
              actu nisi duo sensus, scilicet visus et tactus; nec hoc erit ex defectu sensuum, sed
              ex defectu medii et objecti; nec tamen erunt frustra, quia erunt ad integritatem
              humanae naturae, et ad commendandam sapientiam creatoris. Sed hoc non videtur verum;
              quia illud quod est medium in istis sensibus, est etiam in aliis medium. In visu enim
              est medium aer, qui etiam est medium in auditu et odoratu, sicut patet in 2 de anima.
              Similiter etiam gustus habet medium conjunctum, sicut et tactus, cum gustus sit quidam
              tactus, ut in eodem libro dicitur. Odor etiam erit ibi, qui est objectum odoratus, cum
              Ecclesia cantet, quod odor suavissimus erunt corpora sanctorum. Laus etiam vocalis
              erit in patria; unde Augustinus dicit super illud Psalm. 149: <quote xml:id="ta-l4d44q2-Qd1e320">exaltationes Dei
                in gutture eorum</quote>, quod corda et linguae non desinent laudare Deum. Et idem
              etiam habetur per Glossam super illud: <quote xml:id="ta-l4d44q2-Qd1e323">in cymbalis bene sonantibus</quote> et
              cetera. Et ideo, secundum aliquos, dicendum, quod etiam odoratus et auditus erunt ibi
              in actu; sed gustus non erit in actu, ita quod immutetur ab aliquo cibo vel potu
              sumpto, ut patet ex dictis; nisi forte dicatur, quod erit gustus in actu per
              immutationem linguae ab aliqua humiditate adjuncta.</p>
            <p xml:id="ta-l4d44q2-d1e327">Ad primum ergo dicendum, quod qualitates quas tactus percipit, sunt illae ex quibus
              constituitur animalis corpus; unde per qualitates tangibiles corpus animalis secundum
              statum praesentem natum est immutari immutatione naturali et spirituali ab objecto
              tactus; et ideo tactus dicitur maxime materialis inter alios sensus, quia habet plus
              de materiali immutatione adjunctum. Non tamen immutatio materialis se habet ad actum
              sentiendi qui perficitur spirituali immutatione, nisi per accidens; et ideo in
              corporibus gloriosis, a quibus impassibilitas excludit naturalem immutationem, erit
              immutatio a qualitatibus tangibilibus spiritualis tantum, sicut et in corpore Adae
              fuit, quod nec ignis urere nec gladius scindere potuisset; et tamen horum sensum
              habuisset.</p>
            <p xml:id="ta-l4d44q2-d1e330">Ad secundum dicendum, quod gustus, secundum quod est sensus alimenti, non erit in
              actu; si tamen erit, secundum quod est judicium saporum, hoc esse poterit forte
              secundum modum praedictum.</p>
            <p xml:id="ta-l4d44q2-d1e333">Ad tertium dicendum, quod quidam posuerunt quod odor nihil aliud est quam quaedam
              fumalis evaporatio. Sed haec positio non potest esse vera; quod patet ex hoc quod
              vultures currunt ex odore percepto ad cadaver ex locis remotissimis; nec esset
              possibile quod evaporatio aliqua pertingeret a cadavere ad tam remota loca, etiam si
              totum resolveretur in vaporem; et praecipue cum sensibilia in aequali distantia ad
              quamlibet partem immutent; unde odor immutat medium quandoque et instrumentum
              sentiendi spirituali immutatione sine aliqua evaporatione pertingente ad organum; sed
              quod aliqua evaporatio requiratur, hoc est quia odor in corporibus est humiditate
              aspersus; unde oportet resolutionem fieri ad hoc quod percipiatur. Sed in corporibus
              gloriosis erit odor in ultima sua perfectione nullo modo per humidum suppressus; unde
              immutabit spirituali immutatione, sicut odor fumalis evaporationis facit; et sensus
              odoratus in sanctis, quia nulla humiditate impedietur, cognoscet non solum
              excellentias odorum, sicut nunc in nobis contingit propter nimiam cerebri humiditatem,
              sed etiam minimas odorum differentias.</p>
            <p xml:id="ta-l4d44q2-d1e337">Ad quartum dicendum, quod erit in patria laus vocalis; quamvis quidam aliter dicant,
              quod sola immutatione spirituali organum auditus immutabitur in beatis; nec erit
              propter disciplinam, quae scientiam acquirat, sed propter perfectionem sensus, et
              delectationem. Quo modo autem vox ibi formari poterit, in 2 Lib., dist. 2, qu. 2, art.
              1 ad 5, dictum est.</p>
            <p xml:id="ta-l4d44q2-d1e340">Ad quintum dicendum, quod intensio luminis non impedit receptionem spiritualem
              speciei coloris dummodo maneat in natura diaphani; sicut patet quod quantumcumque
              illuminetur aer, potest esse medium in visu; et quanto est magis illuminatus, tanto
              per ipsum clarius aliquid videtur, nisi sit defectus ex debilitate visus. Quod autem
              in speculo supposito directe radio solis non appareat species corporis oppositi, non
              est propter hoc quod impediatur receptio, sed propter hoc quod impeditur reverberatio;
              oportet enim ad hoc quod forma in speculo appareat, quod fiat quaedam reverberatio ad
              aliquod corpus obscurum; et ideo plumbum vitro adjungitur in speculo; hanc autem
              obscuritatem radius solis repellit; unde non potest apparere species aliqua in
              speculo. Claritas autem corporis gloriosi non aufert diaphaneitatem a pupilla, quia
              gloria non tollit naturam; unde magnitudo claritatis in pupilla magis faciet ad acumen
              visus quam ad ejus defectum.</p>
            <p xml:id="ta-l4d44q2-d1e343">Ad sextum dicendum, quod quanto sensus est perfectior, tanto ex minori immutatione
              facta potest objectum suum percipere. Quanto autem sub minori angulo visus a visibili
              immutatur, tanto minor immutatio est; et inde est quod visus perfectior magis a remoto
              aliquid videre potest quam visus debilior; quia quanto a remotiori videtur, sub minori
              angulo videtur. Et quia visus corporis gloriosi erit perfectissimus, ex parvissima
              immutatione poterit videre; unde sub angulo multo minori videre poterit quam modo
              possit, et per consequens multo magis a remoto.</p>
          </div>
        </div>
        <div xml:id="ta-l4d44q2-Dd1e348" type="articulus">
          <head xml:id="ta-l4d44q2-Hd1e350">Articulus 2</head>

          <head xml:id="ta-l4d44q2-Hd1e353" type="question-title">Utrum subtilitas sit proprietas corporis glorificati</head>

          <div xml:id="ta-l4d44q2-Dd1e356">
            <head xml:id="ta-l4d44q2-Hd1e358">Quaestiuncula 1</head>
            <p xml:id="ta-l4d44q2-d1e361">Ad secundum sic proceditur. Videtur quod subtilitas non sit proprietas corporis
              glorificati. Proprietas enim gloriae excedit proprietatem naturae, sicut claritas
              gloriae claritatem solis, quae est maxima in natura. Si ergo subtilitas est proprietas
              corporis gloriosi, videtur quod corpus gloriosum futurum sit subtilius omni quod est
              subtile in natura; et ita erit ventis aereque subtilius; quod est haeresis a Gregorio
              in Constantinopolitana urbe damnata, ut ipse narrat in 14 Lib. Moralium.</p>
            <p xml:id="ta-l4d44q2-d1e364">Praeterea, sicut caliditas et frigiditas sunt quaedam qualitates simplicium corporum,
              scilicet elementorum; ita et subtilitas. Sed calor et aliae qualitates elementorum non
              intenduntur in corporibus gloriosis magis quam nunc, immo magis ad medium reducentur.
              Ergo nec subtilitas in eis erit major quam nunc sit.</p>
            <p xml:id="ta-l4d44q2-d1e367">Praeterea, subtilitas in corporibus invenitur propter parvitatem materiae; unde
              corpora quae habent minus de materia sub aequalibus dimensionibus, dicimus magis
              subtilia, ut ignem aere, et aerem aqua, et aquam terra. Sed tantum de materia erit in
              corporibus gloriosis quantum nunc est, nec dimensiones erunt majores, ut ex supra
              dictis patet. Ergo non erunt magis subtilia quam modo sint.</p>
            <p xml:id="ta-l4d44q2-d1e370">Sed contra est quod dicitur 1 Corinth. 15, 44: <quote xml:id="ta-l4d44q2-Qd1e372" source="http://scta.info/resource/Icor15_44@1-6">seminatur corpus animale,
                surget corpus spirituale</quote>, idest spiritui simile. Sed subtilitas spiritus
              excedit omnem subtilitatem corporis. Ergo corpora gloriosa erunt subtilissima.</p>
            <p xml:id="ta-l4d44q2-d1e377">Praeterea, corpora quanto sunt subtiliora, tanto nobiliora. Sed corpora gloriosa sunt
              nobilissima. Ergo erunt subtilissima.</p>

          </div>
          <div xml:id="ta-l4d44q2-Dd1e381">
            <head xml:id="ta-l4d44q2-Hd1e383">Quaestiuncula 2</head>
            <p xml:id="ta-l4d44q2-d1e386">Ulterius. Videtur quod ratione hujus subtilitatis competat corpori quod sit simul in
              eodem loco cum alio corpore non glorioso. Quia, ut dicitur Philippen. 3, 21,
                <quote xml:id="ta-l4d44q2-Qd1e388" source="http://scta.info/resource/phil3_21@2-17">reformabit corpus humilitatis nostrae configuratum corpori claritatis suae
                secundum operationem virtutis suae, qua etiam possit subjicere sibi omnia</quote>.
              Sed corpus Christi potuit simul esse cum alio corpore in eodem loco; ut patet per hoc
              quod intravit post resurrectionem ad discipulos januis clausis, ut dicitur Joan. 20.
              Ergo et corpora gloriosa ratione subtilitatis poterunt esse cum aliis corporibus non
              gloriosis in eodem loco.</p>
            <p xml:id="ta-l4d44q2-d1e392">Praeterea, corpora gloriosa erunt nobiliora omnibus aliis corporibus. Sed quaedam
              corpora nunc ratione suae nobilitatis possunt simul esse cum aliis corporibus,
              scilicet radii solares. Ergo multo fortius hoc conveniet corporibus gloriosis.</p>
            <p xml:id="ta-l4d44q2-d1e395">Praeterea, corpus caeleste non potest dividi, ad minus quantum ad substantiam
              sphaerarum; unde dicitur Job 37, quod caeli velut aere solidissimi fusi sunt. Si ergo
              corpus gloriosum non potest ratione subtilitatis esse simul cum alio corpore in eodem
              loco, nunquam ad caelum Empyreum ascendere poterit; quod est erroneum.</p>
            <p xml:id="ta-l4d44q2-d1e398">Praeterea, corpus quod non potest esse simul cum alio corpore, potest ex alterius
              obstaculo impediri in motu suo, vel etiam includi. Sed haec non possunt contingere
              corporibus gloriosis. Ergo possunt simul esse in eodem loco cum aliis corporibus.</p>
            <p xml:id="ta-l4d44q2-d1e402">Praeterea, sicut se habet punctus ad punctum, ita linea ad lineam, et superficies ad
              superficiem, et corpus ad corpus. Sed duo puncta possunt esse simul, ut patet quando
              duae lineae se tangunt; et similiter duae lineae in contactu duarum superficierum; et
              duae superficies in contactu duorum corporum: quia contigua sunt quorum ultima sunt
              simul, ut patet 6 Physic. Ergo non est contra naturam corporis, quin possit esse cum
              alio corpore in eodem loco. Sed quidquid nobilitatis natura corporis patitur, totum
              corpori glorioso praestabitur. Ergo corpus gloriosum ex suae subtilitatis proprietate
              habebit quod possit esse simul cum alio corpore in eodem loco.</p>
            <p xml:id="ta-l4d44q2-d1e405">Sed contra est quod Boetius dicit in libro de Trin.: <quote xml:id="ta-l4d44q2-Qd1e407">in numero differentiam
                varietas accidentium facit: nam tres homines neque genere neque specie, sed suis
                accidentibus distant. Nam si vel animo cuncta ab his accidentia separamus, tamen
                locus est cunctis diversus, quem unum fingere nullo modo possumus</quote>. Ergo si
              ponantur duo corpora esse in uno loco, erunt unum corpus numero.</p>
            <p xml:id="ta-l4d44q2-d1e411">Praeterea, corpora gloriosa majorem convenientiam habebunt cum loco quam spiritus
              angelici. Sed spiritus angelici, ut quidam dicunt, non possent distingui numero, nisi
              essent in diversis locis; et propter hoc ponunt, quod necesse est eos esse in loco, et
              quod ante mundum creari non potuerunt. Ergo multo magis debent dicere, quod duo
              corpora qualiacumque non possunt simul esse in eodem loco.</p>

          </div>
          <div xml:id="ta-l4d44q2-Dd1e415">
            <head xml:id="ta-l4d44q2-Hd1e417">Quaestiuncula 3</head>
            <p xml:id="ta-l4d44q2-d1e420">Ulterius. Videtur quod nec etiam per miraculum fieri possit quod duo corpora sint in
              eodem loco. Non enim potest fieri per miraculum quod duo corpora sint simul duo et
              unum: quia hoc esset facere contradictoria esse simul. Sed si ponantur duo corpora
              esse simul, sequeretur illa duo corpora esse unum. Ergo non est possibile hoc per
              miraculum fieri. Probatio mediae. Sint duo corpora in eodem loco, quorum unum dicatur
              a, et aliud b. Aut ergo dimensiones a erunt eaedem cum dimensionibus loci, aut aliae.
              Si aliae, ergo erunt aliquae dimensiones separatae; quod non potest poni, quia
              dimensiones quae sunt inter terminos loci, non sunt in aliquo subjecto, nisi sint in
              corpore locato. Si autem sunt eaedem, ergo eadem ratione dimensiones b erunt eaedem
              cum dimensionibus loci. Sed quaecumque uni et eidem sunt eadem, sibi invicem sunt
              eadem. Ergo dimensiones a et b sunt eaedem. Sed duorum corporum non possunt esse
              eaedem dimensiones, sicut nec eadem albedo. Ergo a et b sunt unum corpus; et erant
              duo: ergo sunt simul unum et duo.</p>
            <p xml:id="ta-l4d44q2-d1e423">Praeterea, contra communes animi conceptiones non potest aliquid miraculose fieri, ut
              scilicet pars non sit minor toto: quia contraria communibus conceptionibus directe
              contradictionem includunt. Similiter nec conclusiones geometriae quae a communibus
              conceptionibus infallibiliter deducuntur, sicut quod triangulus non habeat tres
              angulos aequales duobus rectis. Similiter nec aliquid potest fieri in linea contra
              definitionem lineae: quia separare definitionem a definito est ponere duo
              contradictoria esse simul. Sed duo corpora esse in eodem loco est contra conclusiones
              geometriae, et contra definitionem lineae. Ergo non potest per miraculum fieri.
              Probatio mediae. Conclusio est geometriae quod duo circuli non tangant se nisi in
              puncto. Si autem duo corpora circularia essent in eodem loco, duo circuli designati in
              eis se tangerent secundum totum. Similiter etiam est contra definitionem lineae quod
              infra duo puncta sit plusquam una linea recta; quod contingeret, si duo corpora essent
              in eodem loco, quia infra duo puncta signata in diversis superficiebus loci essent
              duae lineae rectae duorum corporum locatorum.</p>
            <p xml:id="ta-l4d44q2-d1e426">Praeterea, hoc non videtur posse fieri per miraculum, quod corpus inclusum in alio
              corpore non sit in loco: quia sic haberet locum communem et non proprium; quod non
              potest esse. Sed hoc sequeretur, si duo corpora essent in eodem loco. Ergo hoc non
              potest fieri per miraculum. Probatio mediae. Sint duo corpora in eodem loco, quorum
              unum secundum quamlibet dimensionem sit majus alio: corpus minus erit inclusum corpore
              majore, et locus corporis majoris erit locus ejus communis; locum autem proprium non
              habebit, quia non erit aliqua superficies corporis actu signata quae contineat ipsam,
              quod est de ratione loci. Ergo non habebit locum proprium.</p>
            <p xml:id="ta-l4d44q2-d1e429">Praeterea, locus proportionaliter respondet locato. Sed nunquam potest per miraculum
              fieri quod idem corpus sit simul in diversis locis, nisi per aliquam conversionem,
              sicut accidit in sacramento altaris. Ergo nullo modo potest per miraculum fieri quod
              duo corpora sint simul in eodem loco.</p>
            <p xml:id="ta-l4d44q2-d1e433">Sed contra est quod beata virgo filium suum miraculose peperit. Sed in illo partu
              oportuit duo corpora esse simul in eodem loco: quia corpus pueri exiens claustra
              pudoris non fregit. Ergo potest miraculose fieri quod duo corpora sint in eodem
              loco.</p>
            <p xml:id="ta-l4d44q2-d1e436">Praeterea, hoc idem potest ostendi per hoc quod dominus ad discipulos intravit januis
              clausis: Joan. 20.</p>

          </div>
          <div xml:id="ta-l4d44q2-Dd1e441">
            <head xml:id="ta-l4d44q2-Hd1e443">Quaestiuncula 4</head>
            <p xml:id="ta-l4d44q2-d1e446">Ulterius. Videtur quod corpus gloriosum possit esse cum alio glorioso in eodem loco.
              Quia ubi est major subtilitas, ibi est minor resistentia. Si ergo corpus gloriosum est
              subtilius quam non gloriosum, minus resistet corpori glorioso; et ita, si corpus
              gloriosum poterit esse cum non glorioso corpore in eodem loco, multo fortius cum
              corpore glorioso.</p>
            <p xml:id="ta-l4d44q2-d1e449">Praeterea, sicut corpus gloriosum est subtilius non glorioso, ita unum gloriosum erit
              subtilius alio. Si ergo corpus gloriosum poterit esse simul cum non glorioso; et
              corpus gloriosum magis subtile poterit esse cum glorioso minus subtili.</p>
            <p xml:id="ta-l4d44q2-d1e452">Praeterea, corpus caeli est corpus subtile, et erit tunc glorificatum. Sed corpus
              alicujus sancti esse poterit simul cum corpore caeli: quia poterunt ad terram
              descendere et ascendere pro suae libito voluntatis. Ergo et duo corpora subtilia vel
              gloriosa poterunt esse simul.</p>
            <p xml:id="ta-l4d44q2-d1e455">Sed contra, corpora gloriosa erunt spiritualia, idest spiritibus quantum ad aliquid
              similia. Sed duo spiritus non possunt esse in eodem loco, quamvis spiritus et corpus
              possint esse in eodem loco, ut in 1 Lib., dist. 37, quaest. 1, art. 1, dictum est.
              Ergo nec duo corpora gloriosa poterunt esse in eodem loco.</p>
            <p xml:id="ta-l4d44q2-d1e459">Praeterea, duorum corporum simul existentium unum ab alio penetratur. Sed penetrari
              ab alio corpore est ignobilitatis; quae omnino a corporibus gloriosis aberit. Ergo non
              poterunt esse duo corpora gloriosa simul.</p>

          </div>
          <div xml:id="ta-l4d44q2-Dd1e463">
            <head xml:id="ta-l4d44q2-Hd1e465">Quaestiuncula 5</head>
            <p xml:id="ta-l4d44q2-d1e468">Ulterius. Videtur quod ex sua subtilitate removeatur a corpore glorificato necessitas
              existendi in aequali loco. Corpora enim gloriosa erunt conformia corpori Christi, ut
              patet Philippen. 3. Sed corpus Christi non coarctatur hac necessitate ut sit in loco
              aequali; unde continetur totum sub parvis vel magnis dimensionibus hostiae
              consecratae. Ergo et hoc idem erit in corporibus gloriosis.</p>
            <p xml:id="ta-l4d44q2-d1e471">Praeterea, philosophus probat in 4 Physic., quod si duo corpora sunt in eodem loco,
              sequitur quod maximum corpus obtineat minimum locum, quia diversae partes ejus
              poterunt esse in eadem parte loci: non enim differt utrum duo corpora vel quotcumque
              sint in eodem loco. Sed corpus gloriosum erit simul in eodem loco cum alio corpore, ut
              dicitur communiter. Ergo poterit esse in quovis parvo loco.</p>
            <p xml:id="ta-l4d44q2-d1e474">Praeterea, sicut corpus videtur ratione sui coloris, ita commensuratur loco ratione
              suae quantitatis. Sed corpus gloriosum ita subjectum erit spiritui quod poterit videri
              et non videri, praecipue ab oculo non glorioso, pro suae libito voluntatis, ut patuit
              in Christo. Ergo ita quantitas subjicietur nutui spiritus quod poterit esse in magno
              vel parvo loco, et habere magnam vel parvam quantitatem ad libitum.</p>
            <p xml:id="ta-l4d44q2-d1e477">Sed contra est quod philosophus dicit in 4 Physic., quod omne quod est in loco, est
              in loco aequali sibi. Sed corpus gloriosum erit in loco. Ergo erit in loco aequali
              sibi.</p>
            <p xml:id="ta-l4d44q2-d1e481">Praeterea, eaedem sunt dimensiones loci et locati, ut probatur in 4 Physic. Si ergo
              locus esset major locato, esset idem majus et minus seipso; quod est inconveniens.</p>

          </div>
          <div xml:id="ta-l4d44q2-Dd1e485">
            <head xml:id="ta-l4d44q2-Hd1e487">Quaestiuncula 6</head>
            <p xml:id="ta-l4d44q2-d1e490">Ulterius. Videtur quod corpus gloriosum ratione suae subtilitatis sit impalpabile.
              Gregorius enim dicit in homilia in octava Paschae: <quote xml:id="ta-l4d44q2-Qd1e492">corrumpi necesse est quod
                palpatur</quote>. Sed corpus gloriosum erit incorruptibile. Ergo erit
              impalpabile.</p>
            <p xml:id="ta-l4d44q2-d1e496">Praeterea, omne quod palpatur, resistit palpanti. Sed quod potest esse simul cum
              aliquo non resistit ei. Cum ergo corpus gloriosum possit esse simul cum aliquo
              corpore, non erit palpabile.</p>
            <p xml:id="ta-l4d44q2-d1e499">Praeterea, omne corpus palpabile est tangibile. Sed omne tangibile corpus habet
              qualitates tangibiles excedentes qualitates tangentis. Cum ergo qualitates tangibiles
              non sint in excessum, sed reductae ad maximam aequalitatem in corporibus gloriosis,
              videtur quod non sint palpabilia.</p>
            <p xml:id="ta-l4d44q2-d1e502">Sed contra est quod dominus cum corpore glorioso resurrexit, et tamen corpus
              palpabile habuit, ut patet Luc. 24, 39: <quote xml:id="ta-l4d44q2-Qd1e504" source="http://scta.info/resource/lc24_39@10-23">palpate et videte, quia spiritus carnem
                et ossa non habet, sicut me videtis habere</quote>. Ergo et corpora gloriosa erunt
              palpabilia.</p>
            <p xml:id="ta-l4d44q2-d1e509">Praeterea, haec est haeresis Eutychii Constantinopolitanorum episcopi, ut Gregorius
              dicit 14 Lib. Moral., qui dixit, quod corpus nostrum in resurrectionis gloria erit
              impalpabile.</p>
          </div>
          <div xml:id="ta-l4d44q2-Dd1e513">
            <head xml:id="ta-l4d44q2-Hd1e515">Quaestiuncula 1</head>
            <p xml:id="ta-l4d44q2-d1e518">Respondeo dicendum ad primam quaestionem, quod nomen subtilitatis a virtute
              penetrandi est assumptum; unde dicitur 2 de Generat., quod <quote xml:id="ta-l4d44q2-Qd1e520">subtile est quod est
                completivum partibus, et partium partibus</quote>: quia propter naturam humidi, quod
              male terminatur termino proprio, bene autem alieno, sequitur suum tangens, et fluit
              undique ad suum capiens, et sua subtilitate quamlibet ejus partem minimam subintrat.
              Quod autem aliquod corpus sit penetrativum, contingit ex duobus. Primo ex quantitatis
              parvitate, praecipue secundum profunditatem et latitudinem, non autem secundum
              longitudinem: quia penetratio fit in profundum; unde longitudo penetrationi non
              obstat. Secundo ex paucitate materiae; unde rara subtilia dicimus. Et quia in
              corporibus raris forma praedominatur materiae magis, ideo translatum est nomen
              subtilitatis ad illa corpora quae optime substant formae, et perficiuntur ab ea
              completissimo modo; sicut dicimus subtilitatem esse in sole et luna, et aliis
              hujusmodi; sicut etiam aurum vel aliquid hujusmodi potest dici subtile, quando
              perfectissime completur in esse et virtute suae speciei. Et quia res incorporeae
              quantitate carent et materia, nomen subtilitatis ad eas transfertur non solum ratione
              suae substantiae, sed etiam ratione suae virtutis. Sicut enim subtile dicitur
              penetrativum quia pertingit usque ad intima rei; ita etiam dicitur aliquis intellectus
              subtilis, quia pertingit ad inspicienda intrinseca principia et proprietates naturales
              rei latentes; et similiter dicitur aliquis habere visum subtilem, quia aliquod minimum
              potest visus pertingere, et similiter est de aliis sensibus; et secundum hoc etiam
              diversi diversimode subtilitatem corporibus gloriosis attribuerunt. Quidam enim
              haeretici, ut Augustinus narrat, attribuerunt ei subtilitatem secundum modum quo
              spirituales substantiae subtiles dicuntur, dicentes, quod in resurrectione corpus
              vertetur in spiritum; et ratione hujus, corpora resurgentia apostolus spiritualia
              nominat 1 Corinth. 15. Sed hoc non potest stare. Primo, quia corpus in spiritum
              transire non potest, cum non communicent in materia; quod etiam Boetius ostendit in
              libro de duabus naturis. Secundo, quia si esset hoc possibile, corpore in spiritum
              converso, non resurgeret homo, qui ex anima et corpore constat. Tertio, quia si
              apostolus sic intelligeret, sicut nominat corpora spiritualia, pari ratione nominaret
              corpora animalia, quae in animam sunt conversa: quod patet esse falsum. Unde quidam
              haeretici dixerunt, quod corpus in resurrectione remanebit, sed habebit subtilitatem
              secundum modum rarefactionis; ita quod corpora humana in resurrectione erunt aeri vel
              vento similia, ut Gregorius narrat in 14 Moral. Sed hoc etiam non potest stare: quia
              dominus post resurrectionem corpus palpabile habuit, ut patet Luc. ult., quod
              praecipue subtile credendum est. Et praeterea corpus humanum cum carnibus et ossibus
              resurget, sicut et corpus domini, ut dicitur Luc. ult., 39: <quote xml:id="ta-l4d44q2-Qd1e523">spiritus carnem et
                ossa non habet, sicut me videtis habere</quote>; et Job 19, 26, dicitur: <quote xml:id="ta-l4d44q2-Qd1e526">in
                carne mea videbo Deum salvatorem meum</quote>. Natura autem carnis et ossis
              praedictam raritatem non patitur. Et ideo assignandus est corporibus gloriosis alius
              subtilitatis modus, ut dicantur subtilia propter completissimam corporis perfectionem.
              Sed hanc completionem quidam eis attribuunt ratione quintae essentiae, quae in eis
              tunc maxime dominabitur: quod non potest esse. Primo, quia nihil de quinta essentia
              potest venire in compositionem corporis humani, ut in 2 Lib. ostensum est, distinc.
              17, quaest. 2, art. 1. Secundo, quia dato quod veniret in compositionem corporis
              humani, non posset intelligi quod dominaretur magis quam nunc supra naturam
              elementarem, nisi ita quod esset tunc in corporibus humanis plus secundum quantitatem
              de natura caelesti; et sic corpora humana non essent ejusdem staturae, nisi forte
              minueretur in homine elementaris materia: quod repugnat integritati resurgentium; vel
              ita quod natura elementi indueret proprietates naturae caelestis ex ejus dominio in
              corpore, et sic naturalis virtus esset causa proprietatis gloriosae; quod absurdum
              est. Et ideo alii dicunt, quod dicta completio, ex quo corpora humana subtilia
              dicentur, erit ex dominio animae glorificatae, quae est forma corporis, super ipsum,
              ratione cujus corpus gloriosum spirituale dicitur, quasi omnino spiritui subjectum.
              Prima autem subjectio qua corpus animae subjicitur, est ad participandum esse
              specificum, prout subjicitur sibi ut materia formae, et deinde subjicitur ei ad alia
              opera animae, prout animae est motor; et ideo prima ratio spiritualitatis in corpore
              est ex subtilitate, et deinde ex agilitate et aliis proprietatibus corporis gloriosi;
              et propter hoc apostolus in spiritualitate tetigit dotem subtilitatis, ut magistri
              exponunt. Unde etiam Gregorius dicit in 14 Moralium, quod corpus gloriosum dicitur
              subtile per effectum spiritualis potentiae.</p>
            <p xml:id="ta-l4d44q2-d1e530">Et per hoc patet solutio ad objecta, quae procedunt de subtilitate quae est per
              rarefactionem.</p>

          </div>
          <div xml:id="ta-l4d44q2-Dd1e534">
            <head xml:id="ta-l4d44q2-Hd1e536">Quaestiuncula 2</head>
            <p xml:id="ta-l4d44q2-d1e539">Ad secundam quaestionem dicendum, quod non potest dici quod corpus gloriosum ratione
              subtilitatis suae habeat quod possit esse cum alio corpore in eodem loco, nisi per
              subtilitatem auferatur ab eo illud per quod prohibetur nunc esse simul cum alio
              corpore in eodem loco. Dicunt autem quidam, quod prohibetur ad hoc in suo statu
              ratione corpulentiae, per quam habet quod repleat locum; quae quidem corpulentia ab eo
              per subtilitatis dotem tolletur. Sed hoc non potest stare propter duo. Primo, quia
              corpulentia quam dos subtilitatis aufert, est ad defectum pertinens, puta aliqua
              inordinatio materiae non perfecte substantis suae formae: totum enim quod ad
              integritatem corporis pertinet in corpore, resurget tam ex parte formae, quam ex parte
              materiae. Quod autem aliquod corpus sit repletivum loci, hoc habet per id quod est de
              integritate naturae ejus, et non ex aliquo defectu naturae. Cum enim plenum opponatur
              vacuo; illud solum non replet locum, quo posito in loco, locus nihilominus remanet
              vacuus. Vacuum autem definitur in 4 Physic., quod est locus non plenus sensibili
              corpore. Dicitur autem aliquod corpus esse sensibile ex materia et forma et
              naturalibus accidentibus, quae omnia ad integritatem naturae pertinent. Constat etiam
              quod corpus gloriosum erit sensibile etiam secundum tactum, ut patet in corpore
              domini, Luc. ult.; nec enim deerit materia aut forma, aut naturalia accidentia
              secundum calidum et frigidum et hujusmodi. Unde patet quod corpus gloriosum non
              obstante subtilitatis dote replebit locum. Insania enim videretur dicere, quod locus
              ubi esset gloriosum corpus, esset vacuus. Secundo ratio eorum praedicta non valet;
              quia impedire coexistentiam corporis in eodem loco est in plus quam replere locum. Si
              enim ponamus dimensiones esse separatas sine materia, illae dimensiones non replent
              locum; unde quidam ponentes vacuum dixerunt, vacuum esse locum in quo sunt hujusmodi
              dimensiones sine aliquo corpore sensibili; et tamen istae dimensiones prohibentur ne
              sint simul cum aliquo corpore in eodem loco, ut patet per philosophum in 4 Physic.,
              ubi habet pro inconvenienti quod corpus mathematicum, quod nihil est aliud quam
              dimensiones separatae, sit simul cum corpore naturali sensibili. Unde dato quod
              subtilitas gloriosi corporis auferret ab eo hoc quod est replere locum, non tamen
              sequeretur quod propter hoc posset esse cum alio corpore in eodem loco; quia remoto eo
              quod minus est, non propter hoc removetur quod in plus est. Ergo videtur quod illud
              quod impedit corpus nostrum nunc ne sit simul cum alio corpore in eodem loco, nullo
              modo poterit ab eo removeri per dotem subtilitatis. Nihil enim potest prohibere corpus
              aliquod ne sit simul situatum cum alio corpore in eodem loco, nisi hoc quod in eo
              requirit diversum situm; nihil enim est impedimentum identitati nisi quod est causa
              diversitatis. Hanc autem distinctionem situs non requirit aliqua corporis qualitas;
              quia corpori non debetur aliquis situs ratione suae qualitatis; unde remoto a corpore
              sensibili quod sit calidum aut frigidum, aut grave aut leve, nihilominus in eo remanet
              necessitas praedictae distinctionis, ut patet per philosophum in 4 physicorum; et
              etiam per se planum est. Similiter etiam materia non potest inducere necessitatem
              praedictae distinctionis; quia materiae non advenit situs nisi mediante quantitate
              dimensiva. Similiter etiam neque forma situm habet nisi ex materia situm habente.
              Restat ergo quod necessitas distinctionis duorum corporum in situ causatur a natura
              quantitatis dimensivae, cui per se convenit situs; cadit enim in definitione ejus,
              quia quantitas dimensiva est quantitas habens situm; et inde est quod remotis omnibus
              aliis quae sunt in re, talis distinctionis necessitas invenitur in sola quantitate
              dimensiva. Si autem accipiatur linea separata, oportet quod si sunt duae lineae, vel
              duae partes unius lineae, sint distinctae in situ; alias linea addita lineae non
              efficeret majus; quod est contra communem animi conceptionem; et similiter est de
              superficiebus et corporibus mathematicis. Et quia materiae debetur situs inquantum
              substat dimensionibus, exinde praedicta necessitas ad materiam situatam derivatur; ut
              sicut non est possibile esse duas lineas vel duas partes lineae nisi sint distinctae
              secundum situm; ita impossibile sit esse duas materias, vel duas partes materiae, nisi
              sit distinctio situs. Et quia distinctio materiae est principium distinctionis
              individui, inde est quod Boetius dicit in Lib. de Trinit.: quia <quote xml:id="ta-l4d44q2-Qd1e541">duobus
                corporibus unum locum fingere nullo modo possumus</quote>; ut hanc saltem
              accidentium varietatem distinctio individuorum requirat. Subtilitas autem a corpore
              glorioso dimensionem non aufert; unde nullo modo aufert sibi praedictam necessitatem
              distinctionis situs ab alio corpore; et ita corpus gloriosum non habebit ratione suae
              subtilitatis quod possit esse cum alio corpore; sed poterit esse simul cum alio
              corpore ex operatione virtutis divinae, sicut etiam corpus Petri non habuit ex aliqua
              proprietate insita quod ad adventionem ejus sanarentur infirmi, sed hoc fiebat virtute
              divina ad aedificationem fidei; ita faciet virtus divina ut corpus gloriosum possit
              esse simul cum alio corpore ad perfectionem gloriae.</p>
            <p xml:id="ta-l4d44q2-d1e545">Ad primum ergo dicendum, quod corpus Christi non habuit ex dote subtilitatis quod
              posset esse simul cum alio corpore in eodem loco; sed hoc factum est virtute
              divinitatis post resurrectionem, sicut in nativitate. Unde Gregorius in Homil. dicit:
                <quote xml:id="ta-l4d44q2-Qd1e547">illud corpus domini intravit ad discipulos januis clausis, quod ad humanos
                oculos per nativitatem suam clauso exiit utero virginis</quote>. Unde non oportet
              quod ratione subtilitatis hoc conveniat corporibus gloriosis.</p>
            <p xml:id="ta-l4d44q2-d1e551">Ad secundum dicendum, quod lumen non est corpus, ut in 2 Lib., dist. 13, quaest. 1,
              art. 3, dictum est; unde objectio procedit ex falsis.</p>
            <p xml:id="ta-l4d44q2-d1e554">Ad tertium dicendum, quod corpus gloriosum transibit sphaeras caelorum sine earum
              divisione, non ex vi subtilitatis, sed ex divina virtute, quae eis ad nutum in omnibus
              subveniet.</p>
            <p xml:id="ta-l4d44q2-d1e558">Ad quartum dicendum, quod ex hoc etiam quod ad nutum eis Deus aderit in omnibus quae
              volent, sequitur quod non possit includi vel incarcerari.</p>
            <p xml:id="ta-l4d44q2-d1e561">Ad quintum dicendum, quod sicut dicitur in 2 Physic., puncto non convenit esse locum.
              Unde si dicatur esse in loco, hoc non est nisi per accidens; quia corpus cujus est
              terminus, est in loco. Sicut autem locus totus respondet toti corpori, ita terminus
              loci respondet termino corporis. Contingit autem duorum locorum esse unum terminum,
              sicut et duas lineas terminari ad unum punctum; et ideo, quamvis duo corpora non
              possint esse in eodem loco, tamen duobus terminis duorum locorum respondet idem
              terminus duorum locorum; et secundum hoc dicuntur ultima corporum se tangentium esse
              simul.</p>

          </div>
          <div xml:id="ta-l4d44q2-Dd1e565">
            <head xml:id="ta-l4d44q2-Hd1e567">Quaestiuncula 3</head>
            <p xml:id="ta-l4d44q2-d1e570">Ad tertiam quaestionem dicendum, quod, sicut ex dictis patet, propter hoc necesse est
              duo corpora in duobus locis esse, quia diversitas materiae requirit distinctionem in
              situ; et ideo videmus quod quando conveniunt duo corpora in unum, destruitur esse
              distinctum utriusque, et acquiritur utrique simul unum esse indistinctum, ut patet in
              mixtionibus. Non potest ergo esse quod corpora duo remaneant duo, et tamen sint simul,
              nisi utrique conservetur esse distinctum, quod prius habebat, secundum quod utrumque
              erat ens indivisum in se, et divisum ab aliis. Hoc autem esse distinctum dependet a
              principiis rei essentialibus sicut a causis proximis, sed a Deo sicut a causa prima;
              sicut supra, dist. 12, quaest. 1, art. 1, quaestiunc. 3, ad 3, dictum est, quod esse
              accidentis dependet a subjecto sicut a causa proxima, sed a Deo sicut a causa prima.
              Et quia causa prima potest conservare rem in esse cessantibus causis secundis, ut
              patet per primam propositionem libri de causis; ideo divina virtute, et ea sola, fieri
              potest ut accidens sit sine subjecto, ut patet in sacramento altaris; et similiter
              divina virtute fieri potest, et ea sola, quod corpori remaneat esse distinctum ab alio
              corpore, quamvis ejus materia non sit distincta in situ ab alterius corporis materia;
              et sic miraculose fieri potest quod duo corpora sint in eodem loco.</p>
            <p xml:id="ta-l4d44q2-d1e573">Ad primum ergo dicendum, quod ratio illa est sophistica, quia procedit ex
              suppositione falsi, vel petit principium. Procedit enim ratio illa ac si inter duas
              superficies oppositas loci alicujus esset aliqua dimensio propria loco, cui oporteret
              quod uniretur dimensio corporis locati advenientis; sic enim sequeretur quod
              dimensiones duorum corporum locatorum fierent una dimensio, si utraque unum fieret cum
              dimensione loci. Haec autem suppositio falsa est; quia secundum hoc, quandocumque
              corpus acquireret novum locum, oporteret aliquam immutationem fieri in dimensionibus
              loci vel locati. Non enim potest esse quod aliqua duo fiant de novo unum, nisi altero
              eorum immutato. Si autem, ut se rei veritas habet, loco non debentur aliae dimensiones
              quam dimensiones locati, patet quod ratio nihil probat, sed petit principium; quia
              secundum hoc nihil est aliud dictum quod dimensiones locati fiunt eaedem cum
              dimensionibus loci, nisi quod dimensiones locati continentur infra terminos loci, et
              secundum eorum mensuram distant termini loci, sicut distarent propriis dimensionibus,
              si eas haberent; et sic dimensiones duorum corporum esse dimensiones unius loci, nihil
              est aliud quam duo corpora esse in eodem loco; quod est principale propositum.</p>
            <p xml:id="ta-l4d44q2-d1e576">Ad secundum dicendum, quod posito quod duo corpora sint in eodem loco per miraculum,
              non sequitur aliquid neque contra communes animi conceptiones, neque contra
              definitionem lineae neque contra conclusiones aliquas geometriae. Sicut enim supra,
              dist. 12, quaest. 1, art. 1, quaestiunc. 3, ad 3, dictum est, quantitas dimensiva in
              hoc differt ab omnibus aliis accidentibus, quod habet specialem rationem
              individuationis et distinctionis, scilicet ex situ partium, praeter rationem
              individuationis et distinctionis quae est sibi et omnibus aliis accidentibus communis,
              scilicet ex materia subjecta. Sic ergo una linea potest intelligi diversa ab alia, vel
              quia est in alio subjecto (quae consideratio non est nisi de linea materiali), vel
              quia distat in situ ab alia, quae consideratio est etiam de linea mathematica, quae
              intelligitur praeter materiam. Si ergo removeatur materia, non potest esse distinctio
              linearum nisi secundum situm diversum; et similiter nec punctorum, nec superficierum,
              nec quarumcumque dimensionum; et sic geometria non potest ponere quod una linea
              addatur alii tamquam distincta ab ea, nisi sit diversa in situ ab ea. Sed supposita
              distinctione subjecti sine distinctione situs ex divino miraculo, ut dictum est,
              intelligentur diversae lineae quae non distant situ propter diversitatem subjecti; et
              similiter puncta diversa; et sic duae lineae designatae in duobus corporibus quae sunt
              in eodem loco, trahuntur a diversis punctis ad diversa puncta, ut non accipiamus
              punctum signatum in loco, sed in ipso corpore locato, quia linea non dicitur trahi
              nisi a puncto quod est terminus ejus; et similiter etiam duo circuli designati in
              duobus corporibus sphaericis existentibus in eodem loco, sunt duo, non propter
              diversitatem situs (alias non possent se tangere secundum totum), sed sunt duo ex
              diversitate subjectorum; et propter hoc se totaliter tangentes adhuc manent duo, sicut
              etiam circulus signatus in corpore locato sphaerico tangit secundum totum alium
              circulum signatum in corpore locante.</p>
            <p xml:id="ta-l4d44q2-d1e579">Ad tertium dicendum, quod Deus posset facere aliquod corpus et non esse in loco; et
              tamen illa positione facta non sequitur quod aliquod corpus non sit in loco; quia
              corpus majus est locus corporis minoris ratione illius superficiei quae designatur ex
              contactu terminorum corporis minoris.</p>
            <p xml:id="ta-l4d44q2-d1e583">Ad quartum dicendum, quod unum corpus esse simul localiter in duobus locis non potest
              fieri per miraculum (corpus enim Christi non est in altari localiter, ut supra, dist.
              10, dictum est), quamvis miraculose possit fieri quod duo corpora sint in eodem loco;
              quia esse in pluribus locis simul repugnat individuo ratione ejus quod est esse
              indivisum in se; sequeretur enim quod esset distinctum in situ. Sed esse cum alio
              corpore in eodem loco repugnat ei quantum ad hoc quod est esse divisum ab alio, ut ex
              dictis patet. Ratio autem unius perficitur in indivisione, ut patet in 4 Metaph. Sed
              divisio ab aliis est de consequentibus ad rationem unius. Unde quod idem corpus sit
              localiter simul in diversis locis includit contradictionem, sicut quod homo careat
              ratione; sed duo corpora esse in eodem loco non includit contradictionem, ut ex dictis
              patet; et ideo non est simile.</p>

          </div>
          <div xml:id="ta-l4d44q2-Dd1e588">
            <head xml:id="ta-l4d44q2-Hd1e590">Quaestiuncula 4</head>
            <p xml:id="ta-l4d44q2-d1e593">Ad quartam quaestionem dicendum, quod corpus gloriosum ratione suae proprietatis non
              habet quod possit esse cum alio corpore glorioso in eodem loco, sicut nec ut sit simul
              cum corpore non glorioso. Divina autem virtute fieri posset ut duo corpora gloriosa
              essent simul, vel duo non gloriosa, sicut gloriosum et non gloriosum. Sed tamen non
              est conveniens quod corpus gloriosum sit simul cum alio corpore glorioso; tum quia in
              eis servabitur debitus ordo, qui distinctionem requirit; tum quia unum corpus
              gloriosum non se apponet alteri. Et sic nunquam duo corpora erunt simul.</p>
            <p xml:id="ta-l4d44q2-d1e596">Ad primum ergo dicendum, quod ratio illa procedit, ac si corpori glorioso inesset
              ratione suae subtilitatis quod posset esse simul in eodem loco cum alio corpore; quod
              falsum est.</p>
            <p xml:id="ta-l4d44q2-d1e599">Et similiter dicendum ad secundum.</p>
            <p xml:id="ta-l4d44q2-d1e602">Ad tertium dicendum, quod corpus caeli et alia corpora aequivoce dicentur gloriosa
              inquantum participabunt aliquid gloriae, et non quod eis conveniant dotes corporum
              humanorum glorificatorum.</p>

          </div>
          <div xml:id="ta-l4d44q2-Dd1e606">
            <head xml:id="ta-l4d44q2-Hd1e608">Quaestiuncula 5</head>
            <p xml:id="ta-l4d44q2-d1e611">Ad quintam quaestionem dicendum, quod corpus non comparatur ad locum nisi mediantibus
              dimensionibus propriis, secundum quas corpus locatum circumscribitur ex contactu
              corporis locantis; unde quod corpus aliquod sit in minori loco quam sit sua quantitas,
              hoc non potest esse nisi per hoc quod quantitas corporis propria efficitur aliquo modo
              minor seipsa; quod quidem non potest intelligi nisi dupliciter. Uno modo ex variatione
              quantitatis circa eamdem materiam: ut scilicet materia quae primo subest magnae
              quantitati, postea subsit parvae; et hoc quidam posuerunt in corporibus gloriosis,
              dicentes, quod quantitas eorum subest eis ad nutum; ita quod cum voluerint, possunt
              habere magnam quantitatem, et cum voluerint, parvam. Sed hoc non potest esse; quia
              nullus motus qui fit secundum aliquid intrinsecum rei, potest esse sine passione
              abjiciente a substantia; et ideo in corporibus incorruptibilibus, scilicet
              caelestibus, est solus motus localis, qui non est secundum aliquid intrinsecum. Unde
              patet quod mutatio quantitatis circa materiam repugnaret impassibilitati corporis
              gloriosi, et incorruptibilitati. Et praeterea sequeretur, quod corpus gloriosum
              quandoque esset rarius, et quandoque spissius: quia cum nihil dividi possit ab eo de
              materia sua, quandoque eadem materia esset sub parvis dimensionibus, et quandoque sub
              magnis; et ita rarefieret et densaretur; quod non potest esse. Alio modo potest
              intelligi quod quantitas corporis gloriosi efficiatur minor seipsa per variationem
              situs, ita scilicet quod partes corporis gloriosi subintrent se invicem, et sic redeat
              ad quantumcumque parvam quantitatem; et hoc quidam posuerunt, dicentes, quod ratione
              suae subtilitatis corpus gloriosum habebit quod possit esse simul cum alio corpore non
              glorioso in eodem loco; et similiter potest una pars esse intra aliam intantum quod
              totum corpus gloriosum poterit intrare per minimum porum unius corporis; et sic ponunt
              quod corpus Christi exivit de utero virginali, et intravit januis clausis ad
              discipulos. Sed hoc non potest esse; tum quia corpus gloriosum non habebit quod sit
              cum alio corpore simul ratione subtilitatis; tum quia etiam si haberet ut ratione
              subtilitatis esset cum alio corpore, non tamen cum corpore glorioso, ut multi dicunt;
              tum quia repugnaret rectae dispositioni corporis humani, quae requirit determinatum
              situm, et distantiam partium. Unde nec per miraculum unquam hoc fiet. Et ideo
              dicendum, quod corpus gloriosum semper erit in loco sibi aequali.</p>
            <p xml:id="ta-l4d44q2-d1e614">Ad primum ergo dicendum, quod corpus Christi in sacramento altaris non est localiter,
              ut supra, dist. 10, dictum est.</p>
            <p xml:id="ta-l4d44q2-d1e617">Ad secundum dicendum, quod probatio philosophi procedit ex hoc quod una pars eadem
              ratione subintraret aliam. Sed talis subintratio partium corporis gloriosi in invicem
              non potest esse, ut dictum est; et ideo ratio non sequitur.</p>
            <p xml:id="ta-l4d44q2-d1e620">Ad tertium dicendum, quod corpus videtur ex hoc quod agit in visum. Quod autem agat
              in visum vel non agat, nihil variat in ipso corpore; et ideo non est inconveniens, si
              possit, quando vult, videri; et quando vult, non videri. Sed esse in loco non est
              actio aliqua procedens ab eo ratione suae quantitatis, sicut videri ratione sui
              coloris; et ideo non est simile.</p>

          </div>
          <div xml:id="ta-l4d44q2-Dd1e624">
            <head xml:id="ta-l4d44q2-Hd1e626">Quaestiuncula 6</head>
            <p xml:id="ta-l4d44q2-d1e629">Ad sextam quaestionem dicendum, quod omne corpus palpabile est tangibile, sed non
              convertitur. Omne enim corpus est tangibile quod habet qualitates quibus natus est
              immutari sensus tactus; unde aer et ignis, et omnia hujusmodi, sunt corpora
              tangibilia. Sed palpabile ulterius addit quod resistat tangenti; unde aer, qui
              nequaquam resistit transeunti per eum, sed est facillimae divisionis, tangibilis
              quidem est, sed non palpabilis. Sic ergo patet quod palpabile dicitur aliquod corpus
              ex duobus; scilicet ex qualitatibus tangibilibus, et ex hoc quod resistit tangenti, ut
              non pertranseatur; quia qualitates tangibiles sunt calidum et frigidum, et hujusmodi;
              quae non inveniuntur nisi in corporibus gravibus et levibus, quae habent
              contrarietatem ad invicem, ac per hoc sunt corruptibilia. Ideo corpora caelestia, quae
              sunt secundum naturam incorruptibilia, sunt sensibilia quidem visu, sed non
              tangibilia, et sic etiam nec palpabilia; et hoc est quod Gregorius dicit, quod
              corrumpi necesse est omne quod palpatur. Corpus ergo gloriosum habet ex natura sua
              qualitates quae sunt natae immutare tactum; sed tamen quia corpus est omnino subjectum
              spiritui, in potestate ejus est ut secundum eas immutet tactum vel non immutet.
              Similiter etiam secundum naturam subjecti competit ut resistat cuilibet alteri corpori
              transeunti, ita quod non possit esse cum eo simul in eodem loco; sed miraculose hoc
              potest divina virtute contingere ad nutum ipsius, quod sit cum alio corpore in eodem
              loco, et sic non resistet ei transeunti. Unde secundum naturam suam palpabile est
              corpus gloriosum; sed ex virtute supernaturali hoc ei competit ut cum non vult, non
              palpetur a corpore non glorioso; et ideo Gregorius dicit, quod dominus palpandam
              carnem praebuit, quam januis clausis introduxit; ut profecto ostenderet post
              resurrectionem corpus suum esse et ejusdem naturae, et alterius gloriae.</p>
            <p xml:id="ta-l4d44q2-d1e632">Ad primum ergo dicendum, quod incorruptibilitas corporis gloriosi non est ex natura
              componentium, secundum quam omne quod palpatur, necesse est corrumpi, ut ex dictis
              patet; et ideo ratio non sequitur.</p>
            <p xml:id="ta-l4d44q2-d1e635">Ad secundum dicendum, quod quamvis aliquo modo fieri possit quod corpus gloriosum sit
              cum alio corpore in eodem loco, tamen corpus gloriosum habet in potestate sua
              resistere cuilibet tangenti cum voluerit; et sic palpari potest.</p>
            <p xml:id="ta-l4d44q2-d1e638">Ad tertium dicendum, quod qualitates tangibiles in corporibus gloriosis non erunt
              reductae ad medium rei secundum aequidistantiam ab extremis acceptum, sed ad medium
              proportionis secundum quod optime competit complexioni humanae in singulis partibus;
              et ideo tactus illorum corporum est delectabilissimus; quia potentia semper delectatur
              in convenienti, et tristatur in excessu.</p>
          </div>
        </div>
        <div xml:id="ta-l4d44q2-Dd1e643" type="articulus">
          <head xml:id="ta-l4d44q2-Hd1e645">Articulus 3</head>

          <head xml:id="ta-l4d44q2-Hd1e648" type="question-title">Utrum corpora gloriosa sint futura agilia</head>

          <div xml:id="ta-l4d44q2-Dd1e651">
            <head xml:id="ta-l4d44q2-Hd1e653">Quaestiuncula 1</head>
            <p xml:id="ta-l4d44q2-d1e656">Ad tertium sic proceditur. Videtur quod corpora gloriosa non sint futura agilia.
              Illud enim quod de se est agile ad motum, non indiget aliquo deferente. Sed corpora
              glorificata deferuntur post resurrectionem in nubibus obviam Christo in aere ab
              Angelis, ut dicit Glossa 1 ad Thess., 4. Ergo corpora gloriosa non erunt agilia.</p>
            <p xml:id="ta-l4d44q2-d1e659">Praeterea, nullum corpus quod movetur cum labore et poena, potest dici agile. Sed
              corpora gloriosa hoc modo movebuntur, cum motor eorum, scilicet anima, moveat in
              contrarium naturae eorum; alias moverentur semper in unam partem. Ergo non erunt
              agilia.</p>
            <p xml:id="ta-l4d44q2-d1e662">Praeterea, inter operationes animalis, sensus est nobilior et prior quam motus. Sed
              non assignatur corporibus gloriosis aliqua proprietas quae perficiat ea ad sentiendum.
              Ergo nec eis debet attribui agilitas, per quam perficiantur ad motum.</p>
            <p xml:id="ta-l4d44q2-d1e665">Praeterea, natura dat diversis instrumenta diversae dispositionis secundum diversas
              virtutes ipsorum; unde non ejusdem dispositionis instrumenta dat animali tardo vel
              veloci. Sed Deus multo ordinatius operatur quam natura. Cum ergo corpus gloriosum
              habeat membra ejusdem dispositionis in figura et quantitate sicut modo, videtur quod
              non habeat aliam agilitatem quam modo habet.</p>
            <p xml:id="ta-l4d44q2-d1e669">Sed contra est quod patet I Corinth. 15, 43: <quote xml:id="ta-l4d44q2-Qd1e671" source="http://scta.info/resource/Icor15_43@7-12">seminatur in infirmitate, surget
                in virtute</quote>, idest mobile et vivum. Sed mobilitas non potest dicere nisi
              agilitatem ad motum. Ergo corpora gloriosa erunt agilia.</p>
            <p xml:id="ta-l4d44q2-d1e675">Praeterea, tarditas maxime videtur spiritualitati repugnare. Sed corpora gloriosa
              erunt spiritualia, ut dicitur 1 Corinth. 15. Ergo erunt agilia.</p>

          </div>
          <div xml:id="ta-l4d44q2-Dd1e679">
            <head xml:id="ta-l4d44q2-Hd1e681">Quaestiuncula 2</head>
            <p xml:id="ta-l4d44q2-d1e684">Ulterius. Videtur quod agilitate sua nunquam utentur, ita quod moveantur. Quia
              secundum philosophum, motus est actus imperfecti. Sed in illis corporibus nulla erit
              imperfectio. Ergo nec aliquis motus.</p>
            <p xml:id="ta-l4d44q2-d1e687">Praeterea, omnis motus est propter indigentiam; quia omne quod movetur, movetur
              propter adoptionem alicujus finis. Sed corpora gloriosa non habebunt aliquam
              indigentiam, ut Augustinus dicit: <quote xml:id="ta-l4d44q2-Qd1e689">ibi erit quidquid voles, non erit quidquid
                noles</quote>. Ergo non movebuntur.</p>
            <p xml:id="ta-l4d44q2-d1e693">Praeterea, secundum philosophum in 2 caeli et mundi, quod participat divinam
              bonitatem sine motu, nobilius participat illam quam quod participat eam cum motu. Sed
              corpus gloriosum nobilius participat divinam bonitatem quam aliquod aliud corpus. Cum
              ergo quaedam alia corpora omnino sine motu remaneant, sicut corpora caelestia, videtur
              quod multo fortius corpora humana.</p>
            <p xml:id="ta-l4d44q2-d1e696">Praeterea, Augustinus dicit, quod anima stabilita in Deo stabiliet et corpus suum
              consequenter. Sed anima ita erit in Deo stabilita quod nullo modo ab eo movebitur.
              Ergo nec in corpore erit aliquis motus ab anima.</p>
            <p xml:id="ta-l4d44q2-d1e700">Praeterea, quanto corpus est nobilius, tanto debetur ei locus nobilior; unde corpus
              Christi, quod est nobilissimum, habet locum eminentiorem inter cetera loca, ut patet
              Hebr. 7, 26: <quote xml:id="ta-l4d44q2-Qd1e702" source="http://scta.info/resource/hebr7_26">excelsior caelis factus</quote>: Glossa, <quote xml:id="ta-l4d44q2-Qd1e705">loco et
                dignitate</quote>; et similiter unumquodque corpus gloriosum habebit eadem ratione
              locum sibi convenientem secundum mensuram suae dignitatis. Sed locus conveniens est de
              pertinentibus ad gloriam. Cum ergo post resurrectionem gloria sanctorum nunquam
              varietur neque in plus neque in minus, quia tunc erunt omnino in termino; videtur quod
              corpora eorum nunquam de loco sibi determinato recedent, et ita non movebuntur.</p>
            <p xml:id="ta-l4d44q2-d1e709">Sed contra est quod dicitur Isai. 40, 31: <quote xml:id="ta-l4d44q2-Qd1e711" source="http://scta.info/resource/is40_31@12-19">current, et non laborabunt;
                ambulabunt, et non deficient</quote>; et similiter Sap. 3, 7, dicitur:
                <quote xml:id="ta-l4d44q2-Qd1e714" source="http://scta.info/resource/sap3_7@2-7">tamquam scintillae in arundineto discurrent</quote>. Ergo erit aliquis motus
              corporum gloriosorum.</p>

          </div>
          <div xml:id="ta-l4d44q2-Dd1e719">
            <head xml:id="ta-l4d44q2-Hd1e721">Quaestiuncula 3</head>
            <p xml:id="ta-l4d44q2-d1e724">Ulterius. Videtur quod moveantur in instanti. Augustinus enim dicit, quod ubicumque
              voluerit spiritus, ibi erit et corpus. Sed motus voluntatis secundum quem spiritus
              vult alicubi esse, est in instanti. Ergo et motus corporis erit in instanti.</p>
            <p xml:id="ta-l4d44q2-d1e727">Praeterea, philosophus in 4 Phys. probat, quod si fieret motus per vacuum, oporteret
              aliquid moveri in instanti: quia vacuum non resistit aliquo modo mobili, resistit
              autem plenum; et sic nulla proportio esset motus qui fit in vacuo, ad motum qui fit in
              pleno, in velocitate, cum proportio motuum in velocitate sit secundum proportionem
              resistentiae quae est in medio. Omnium autem duorum motuum qui fiunt in tempore,
              oportet esse proportionales velocitates: quia omne tempus omni tempori proportionale
              est. Sed similiter nullum spatium plenum potest resistere corpori glorioso, quod
              potest esse cum alio corpore in eodem loco, quocumque modo fiat, sicut nec vacuum
              alteri corpori. Ergo si movetur, in instanti movebitur.</p>
            <p xml:id="ta-l4d44q2-d1e730">Praeterea, virtus animae glorificatae quasi improportionaliter excedit virtutem
              animae non glorificatae. Sed anima non glorificata movet corpus in tempore. Ergo anima
              glorificata movet corpus in instanti.</p>
            <p xml:id="ta-l4d44q2-d1e733">Praeterea, omne quod movetur aequaliter cito ad propinquum et distans, movetur in
              instanti. Sed motus corporis gloriosi est talis: quia ad quantumcumque distans spatium
              movetur tempore imperceptibili; unde Augustinus dicit in quaestionibus de
              resurrectione, quod corpus gloriosum utraque intervalla pari celeritate pertingit, ut
              radius solis. Ergo corpus gloriosum movetur in instanti.</p>
            <p xml:id="ta-l4d44q2-d1e737">Praeterea, omne quod movetur, vel movetur in tempore, vel movetur in instanti. Sed
              corpus gloriosum post resurrectionem non movebitur in tempore: quia tempus jam non
              erit, ut dicitur Apocal. 10. Ergo motus ille erit in instanti.</p>
            <p xml:id="ta-l4d44q2-d1e740">Sed contra, in motu locali spatium et motus et tempus simul dividuntur, ut
              demonstrative probatur in 6 Physic. Sed spatium quod transit corpus gloriosum per suum
              motum, est divisibile. Ergo et motus divisibilis, et tempus divisibile. Instans autem
              non dividitur. Ergo et motus ille non erit in instanti.</p>
            <p xml:id="ta-l4d44q2-d1e743">Praeterea, non potest esse aliquid simul totum in uno loco; et partim in illo, et
              partim in alio: quia sequeretur quod altera pars esset in duobus locis simul; quod
              esse non potest. Sed omne quod movetur, partim est in termino a quo, et partim in
              termino ad quem, ut demonstratum est in 6 Physic. Omne autem quod motum est totum est
              in termino ad quem est motus. Ergo non potest esse quod simul moveatur et motum sit.
              Sed omne quod movetur in instanti, simul movetur et motum est. Ergo motus localis
              corporis gloriosi non poterit esse in instanti.</p>
          </div>
          <div xml:id="ta-l4d44q2-Dd1e748">
            <head xml:id="ta-l4d44q2-Hd1e750">Quaestiuncula 1</head>
            <p xml:id="ta-l4d44q2-d1e753">Respondeo dicendum ad primam quaestionem, quod corpus gloriosum erit omnino subjectum
              animae glorificatae, non solum ut nihil in eo sit quod resistat voluntati spiritus,
              quia hoc fuit etiam in corpore Adae; sed etiam ut sit in eo aliqua perfectio effluens
              ab anima glorificata in corpus, per quam habile reddatur ad praedictam subjectionem:
              quae quidem perfectio dos glorificati corporis dicitur. Anima autem conjungitur
              corpori non solum ut forma, sed ut motor; et utroque modo oportet quod corpus
              gloriosum animae glorificatae sit summe subjectum. Unde sicut per dotem subtilitatis
              subjicitur ei totaliter, inquantum est forma corporis, dans esse specificum; ita per
              dotem agilitatis subjicitur ei inquantum est motor, ut scilicet sit expeditum et
              habile ad obediendum spiritui in omnibus motibus et actionibus animae. Quidam tamen
              causam istius agilitatis attribuunt quintae essentiae, quae tunc in corporibus
              gloriosis dominabitur. Sed de hoc frequenter dictum est, quod non videtur conveniens;
              unde melius est quod attribuatur animae, a qua gloria in corpus emanat.</p>
            <p xml:id="ta-l4d44q2-d1e756">Ad primum ergo dicendum, quod corpora gloriosa dicuntur ferri bajulis Angelis, et
              etiam in nubibus, non quasi eis indigeant, sed ad reverentiam designandam quae
              corporibus gloriosis et ab Angelis et ab omnibus creaturis deferetur.</p>
            <p xml:id="ta-l4d44q2-d1e759">Ad secundum dicendum, quod quanto virtus animae moventis dominatur magis supra
              corpus, tanto minor est labor in motu, qui etiam fit contra naturam corporis. Unde
              illi in quibus virtus motiva est fortior, vel qui habent ex exercitio corpus magis
              habilitatum ad obediendum spiritui moventi, minus laborant in motu; et quia post
              resurrectionem anima perfecte dominabitur corpori tum propter perfectionem propriae
              virtutis, tum propter habilitatem corporis gloriosi ex redundantia gloriae ab anima in
              ipsum; non erit aliquis labor in motu sanctorum; et sic dici possunt corpora sanctorum
              agilia.</p>
            <p xml:id="ta-l4d44q2-d1e762">Ad tertium dicendum, quod per dotem agilitatis corpus gloriosum redditur habile non
              solum ad motum localem, sed ad sensum, et ad omnes alias operationes animae
              exequendas.</p>
            <p xml:id="ta-l4d44q2-d1e766">Ad quartum dicendum, quod sicut natura dat velocioribus animalibus instrumenta
              diversae dispositionis in figura et quantitate; ita Deus dabit corporibus sanctorum
              aliam dispositionem quam nunc habeant, non quidem in figura et quantitate, sed in
              proprietate gloriae, quae dicitur agilitas.</p>

          </div>
          <div xml:id="ta-l4d44q2-Dd1e770">
            <head xml:id="ta-l4d44q2-Hd1e772">Quaestiuncula 2</head>
            <p xml:id="ta-l4d44q2-d1e775">Ad secundam quaestionem dicendum, quod corpora gloriosa aliquando moveri necessarium
              est ponere: quia et ipsum corpus Christi motum est in ascensione; et similiter corpora
              sanctorum quae de terra resurgent, ad caelum Empyreum ascendent. Sed etiam postquam
              caelos ascenderint, verisimile est quod aliquando moveantur pro suae libito
              voluntatis, ut, illud quod habent in virtute, actu exercentes, divinam sapientiam
              commendabilem ostendant; et ut etiam visus eorum reficiatur pulchritudine creaturarum
              diversarum in quibus Dei sapientia eminenter relucebit; sensus enim non potest esse
              nisi praesentium; quamvis magis a longinquo possint sentire corpora gloriosa quam non
              gloriosa, ut supra dictum est. Nec tamen per motum aliquid deperiet eorum beatitudini,
              quae consistit in visione Dei, quem ubique praesentem habent, sicut et de Angelis
              dicit Gregorius, quod intra Deum currunt quocumque mittantur.</p>
            <p xml:id="ta-l4d44q2-d1e778">Ad primum ergo dicendum, quod motus localis non variat aliquid eorum quae sunt
              intranea rei, sed est secundum id quod est extra rem, scilicet locum; unde illud quod
              movetur motu locali, est perfectum quantum ad ea quae sunt intra rem, ut dicitur in 8
              Physic.; quamvis habeat imperfectionem respectu loci: quia dum est in uno loco, est in
              potentia ad alium locum: quia non potest esse actu in pluribus locis simul, hoc enim
              solius Dei est. Hic autem defectus non repugnat perfectioni gloriae, sicut nec
              defectus quod creatura est ex nihilo; et ideo manebunt hujusmodi defectus in
              corporibus gloriosis.</p>
            <p xml:id="ta-l4d44q2-d1e781">Ad secundum dicendum, quod aliquis dicitur indigere aliquo et simpliciter et secundum
              quid. Simpliciter quidem indiget aliquis illo sine quo non potest conservari in esse
              vel in sua perfectione; et sic motus in corporibus gloriosis non erit propter aliquam
              indigentiam, quia ad haec omnia sufficiet eis sua beatitudo. Sed secundum quid indiget
              aliquis illo sine quo non potest aliquem finem intentum habere, vel non ita bene, vel
              tali modo; et sic motus erit in beatis propter indigentiam: non enim poterunt
              manifestare virtutem motivam in seipsis in experimento, nisi moveantur: hujusmodi enim
              indigentias nihil prohibet in corporibus gloriosis esse.</p>
            <p xml:id="ta-l4d44q2-d1e784">Ad tertium dicendum, quod ratio illa procederet, si corpus gloriosum non posset etiam
              sine motu participare divinam bonitatem multo altius quam corpora caelestia, quod
              falsum est; unde corpora gloriosa non movebuntur ad consequendam perfectam divinae
              bonitatis participationem, hanc enim habent per gloriam; sed ad demonstrandam virtutem
              animae. Per motum autem corporum caelestium non posset demonstrari virtus eorum nisi
              quam habent in movendo corpora inferiora ad generationem et corruptionem; quod non
              competit illi statui, ut ex dictis patet; et ideo ratio non procedit.</p>
            <p xml:id="ta-l4d44q2-d1e788">Ad quartum dicendum, quod motus localis nihil diminuit de stabilitate ab anima
              stabilita in Deo, cum non sit secundum aliquid intrinsecum rei, ut dictum est.</p>
            <p xml:id="ta-l4d44q2-d1e791">Ad quintum dicendum, quod locus congrue unicuique corpori glorioso deputatus secundum
              gradum suae dignitatis pertinet ad praemium accidentale; non tamen oportet quod
              diminuatur aliquid de praemio, quantumcumque sit extra locum illum: quia locus ille
              non pertinet ad praemium secundum quod actu continet corpus locatum, cum nihil influat
              in gloriosum corpus, sed magis recipiat splendorem ab eo; sed secundum quod est
              debitus pro meritis: unde gaudium de tali loco manet etiam ei qui est extra locum
              illum.</p>

          </div>
          <div xml:id="ta-l4d44q2-Dd1e795">
            <head xml:id="ta-l4d44q2-Hd1e797">Quaestiuncula 3</head>
            <p xml:id="ta-l4d44q2-d1e800">Ad tertiam quaestionem dicendum, quod circa hoc est multiplex opinio. Quidam enim
              dicunt, quod corpus gloriosum transit de uno loco in alium sine hoc quod pertranseat
              medium, sicut et voluntas de uno loco transfertur ad alium sine hoc quod pertranseat
              medium; et propter hoc potest corporis gloriosi motus esse in instanti, sicut etiam
              voluntatis. Sed hoc non potest stare: quia corpus gloriosum nunquam perveniet ad
              nobilitatem naturae spiritualis, sicut nunquam desinet esse corpus. Et praeterea, cum
              voluntas dicitur moveri de uno loco in alium, non transfertur essentialiter de loco in
              locum, quia neutro illorum locorum essentialiter continetur, sed dirigitur in unum
              locum postquam fuerat directa per intentionem ad alium; et pro tanto dicitur moveri ad
              locum. Et ideo alii dicunt, quod corpus gloriosum habet de proprietate naturae suae,
              qua corpus est, quod pertranseat medium, et ita quod moveatur in tempore; sed virtute
              gloriae, quae habet quamdam infinitatem supra virtutem naturae, habet quod possit non
              pertransire medium, et sic in instanti moveri. Sed hoc non potest esse: quia implicat
              in se contradictionem; quod patet sic. Sit aliquod corpus quod moveatur de a in b, et
              corpus motum sit z. Constat quod z quamdiu est totum in a, non movetur; similiter nec
              quando est totum in b, quia tunc motum est. Ergo si aliquando movetur, oportet quod
              neque sit totum in a, neque totum in b. Ergo quando movetur, vel nusquam est, vel est
              partim in a et partim in b, vel totum in alio loco medio, puta in c, aut partim in c
              et partim in a, seu in b. Sed non potest poni quod nusquam sit: quia sic esset aliqua
              quantitas dimensiva non habens situm; quod est impossibile: neque potest poni quod sit
              partim in a et partim in b, et non sit in medio aliquo modo: quia cum b sit locus
              distans ab a, sequeretur, medio interjacente, quod pars z, quae est in b, non esset
              continua parti quae est in a. Ergo restat quod sit vel totum in c, vel partim in eo et
              partim in alio loco, quod ponetur medium inter c et a, puta d; et sic de aliis. Ergo
              oportet quod z non perveniat de a in b, nisi prius sit in omnibus mediis: nisi
              dicatur, quod pervenit de a in b, et nunquam movetur; quod implicat contradictionem,
              quia ipsa successio locorum est motus localis. Eadem ratio est de qualibet mutatione
              quae habet duos terminos contrarios, quorum utrumque est aliquid positive. Secus autem
              est de illis mutationibus quae habent unum terminum tantum positivum, et alterum puram
              privationem: quia inter affirmationem et negationem sive privationem non est aliqua
              determinata distantia. Unde quod est in negatione, potest esse propinquius vel
              remotius ab affirmatione, et e contrario, ratione alicujus quod causet alterum eorum,
              vel disponat ad eam; et sic dum id quod movetur, est totum sub negatione, mutatur ad
              affirmationem, et e converso; unde etiam in eis mutans praecedit mutatum esse, ut
              probatur in 6 Physic. Nec est simile de motu Angeli: quia esse in loco aequivoce
              dicitur de corpore et de Angelo, ut in 1 libro, dist. 37, quaest. 3, art. 1, dictum
              est. Et sic patet quod nullo modo potest esse quod aliquod corpus perveniat de uno
              loco ad alium nisi transeat omnia media. Et ideo alii hoc concedunt; sed tamen dicunt
              quod corpus gloriosum movetur in instanti. Sed ex hoc sequitur quod corpus gloriosum
              in eodem instanti sit in duobus locis vel pluribus, scilicet in termino ultimo, et in
              omnibus locis mediis; quod non potest esse. Sed ad hoc dicunt, quod quamvis sit idem
              instans secundum rem, tamen differt ratione, sicut punctus ad quem terminantur
              diversae lineae. Sed hoc non sufficit: quia instans mensurat hoc quod est in instanti
              secundum rem, non secundum hoc quod consideratur; unde diversa consideratio instantis
              non facit quod instans possit mensurare illa quae non sunt simul tempore, sicut nec
              diversa consideratio puncti potest facere quod sub uno puncto loci contineantur quae
              sunt distantia situ. Et ideo alii probabilius dicunt, quod corpus gloriosum movetur in
              tempore, sed imperceptibili propter brevitatem; et quod tamen unum corpus gloriosum
              potest in minori tempore idem spatium pertransire quam aliud: quia tempus,
              quantumcumque parvum accipiatur, in infinitum est divisibile.</p>
            <p xml:id="ta-l4d44q2-d1e803">Ad primum ergo dicendum, quod illud quod parum deest, quasi nihil deesse videtur, ut
              dicitur in 3 Physic.; et ideo dicimus, statim facio, quod post modicum tempus fiet; et
              per hunc modum loquitur Augustinus, quod ubicumque erit voluntas, ibi erit corpus
              statim. Vel dicendum, quod voluntas nunquam erit inordinata in beatis; unde nunquam
              volent corpus suum esse alicubi in aliquo instanti in quo non possit ibi esse; et sic
              quodcumque instans voluntas determinabit, in illo corpus erit in illo loco quem
              voluntas determinat.</p>
            <p xml:id="ta-l4d44q2-d1e806">Ad secundum dicendum, quod quidam contradixerunt illi propositioni quam philosophus
              inducit in parte illa, ut Commentator ibidem dicit, dicentes quod non oportet esse
              proportionem totius motus ad totum secundum proportionem resistentis medii ad alium
              medium resistens; sed oportet quod secundum proportionem mediorum per quae transitur,
              attendatur proportio retardationum quae accidit in motibus ex resistentia medii.
              Quilibet enim motus habet determinatum tempus velocitatis et tarditatis ex victoria
              moventis supra mobile, etiam si nihil resistat ex parte medii, sicut patet in
              corporibus caelestibus, in quibus non invenitur aliquid quod obstet motui ipsorum; et
              tamen non moventur in instanti, sed in tempore determinato secundum proportionem
              potentiae moventis ad mobile. Et ita patet quod etiam si ponatur aliquid moveri in
              vacuo, non oportebit quod moveatur in instanti; sed quod nihil addatur tempori quod
              debetur motui ex proportione praedicta moventis ad mobile, quia motus non retardatur.
              Sed haec ratio, ut Commentator dicit ibidem, procedit ex falsa imaginatione, qua quis
              imaginatur quod tarditas quae causatur ex resistentia medii, sit aliqua pars motus
              addita motui naturali, qui habet quantitatem secundum proportionem moventis ad mobile,
              sicut una linea additur lineae, ratione cujus accidit in lineis quod non remanet eadem
              proportio totius ad totam lineam, quae erat linearum additarum ad invicem; ut sic
              etiam non sit eadem proportio totius motus ad totum motum sensibilem, quae est
              retardationum contingentium ex resistentia media: quae quidem imaginatio falsa est:
              quia quaelibet pars motus habet tantum de velocitate quantum motus; non autem
              quaelibet pars lineae habet tantum de quantitate dimensiva, quantum habet tota linea;
              unde tarditas vel velocitas addita motui redundat in quamlibet partem ejus; quod de
              lineis non convenit; et sic tarditas addita motui non facit aliam partem motus, sicut
              in lineis accidebat, quod additum est pars totius lineae. Et ideo ad intelligendam
              probationem philosophi, ut Commentator ibidem exponit, sciendum est, quod oportet
              accipere totum pro uno, scilicet resistentiam mobilis ad virtutem moventem, et
              resistentiam medii per quod est motus, et cujuscumque alterius resistentis; ita quod
              accipiatur quantitas tarditatis totius motus secundum proportionem virtutis moventis
              ad mobile resistens quocumque modo, vel ex se, vel ex alio extrinseco. Oportet enim
              quod semper mobile resistat aliquo modo moventi, cum movens et motum, agens et
              patiens, inquantum hujusmodi, sint contraria. Quandoque autem invenitur resistere
              mobile moventi ex seipso, vel quia habet virtutem inclinantem ad contrarium, sicut
              patet in motibus violentis; vel saltem quia habet locum contrarium loco qui est in
              intentione moventis, cujusmodi resistentia invenitur etiam corporum caelestium ad suos
              motores. Quandoque autem mobile resistit virtuti moventis ex alio tantum, et non ex
              seipso, sicut patet in motu naturali gravium et levium: quia per ipsam formam eorum
              inclinantur ad motum talem: est enim forma impressio generantis, quod est motor per se
              gravium et levium. Ex parte autem materiae non invenitur aliqua resistentia neque
              virtutis inclinantis ad contrarium motum, neque contrarii loci: quia locus non debetur
              materiae nisi secundum quod sub dimensionibus consistens perficitur forma naturali;
              unde non potest esse resistentia nisi ex parte medii: quae quidem resistentia est
              motui eorum connaturalis. Quandoque autem est resistentia ex utroque, sicut patet in
              motibus animalium. Quando ergo in motu non est resistentia nisi ex parte mobilis,
              sicut accidit in corporibus caelestibus, tunc tempus motus mensuratur secundum
              proportionem motoris ad mobile; et in talibus non procedit ratio philosophi: quia
              amoto omni medio, adhuc manet motus eorum in tempore. Sed in illis motibus in quibus
              est resistentia ex parte medii tantum, accipitur mensura temporis secundum
              impedimentum quod est ex medio solum; unde si subtrahatur omnino medium, nullum
              impedimentum remanebit; et sic vel movebitur in instanti, vel aequali tempore
              movebitur secundum vacuum spatium et plenum: quia dato quod moveatur in tempore per
              vacuum, illud tempus in aliqua proportione se habebit ad tempus in quo movetur per
              vacuum. Possibile autem est imaginari aliud corpus in eadem proportione subtilius
              corpore quo spatium plenum erat; quo si aliud spatium aequale impleatur, in tam parvo
              tempore movebitur per illud plenum, sicut primo per vacuum: quia quanto additur ad
              subtilitatem medii, tanto subtrahitur de quantitate temporis; et quanto est magis
              subtile, minus resistit. Sed in aliis motibus in quibus est resistentia ex ipso mobili
              et ex medio, quantitas temporis est accipienda secundum proportionem moventis
              potentiae ad resistentiam mobilis et medii simul; unde dato quod totaliter medium
              subtrahatur vel non impediat, non sequitur quod motus sit in instanti, sed quod tempus
              motus mensuretur tantum ex resistentia mobilis. Nec erit inconveniens, si per idem
              tempus moveatur per vacuum et per plenum, aliquo subtilissimo corpore imaginato: quia
              determinata subtilitas medii quanto est major, nata est facere tarditatem minorem in
              motu; unde potest imaginari tanta subtilitas quod erit nata facere minorem tarditatem
              quam sit illa tarditas quam facit resistentia mobilis; et sic resistentia medii nullam
              tarditatem adjiciet ad motum. Patet ergo quod quamvis medium non resistat corporibus
              gloriosis secundum hoc quod possunt esse cum alio corpore in eodem loco, nihilominus
              motus eorum non erit in instanti: quia ipsum corpus mobile resistet virtuti moventi ex
              hoc ipso quod habet determinatum situm, sicut de corporibus caelestibus dictum
              est.</p>
            <p xml:id="ta-l4d44q2-d1e809">Ad tertium dicendum, quod quamvis virtus animae glorificatae excedat inaestimabiliter
              virtutem animae non glorificatae, non tamen excedit in infinitum: quia utraque virtus
              est finita; unde non sequitur quod moveat in instanti. Si tamen esset similiter
              infinitae virtutis, non sequeretur quod moveret in instanti, nisi superaretur
              totaliter resistentia quae est ex parte mobilis. Quamvis autem resistentia qua mobile
              resistit moventi per contrarietatem quam habet ad motum talem ratione inclinationis ad
              contrarium motum, possit a movente infinitae virtutis totaliter superari; tamen
              resistentia quam facit ex contrarietate quam habet ad locum quem intendit motor per
              motum, non potest totaliter superari, nisi auferatur ab ea esse in tali loco vel in
              tali situ. Sicut enim album resistit nigro ratione albedinis; et tanto magis, quanto
              albedo magis distat a nigredine; ita corpus resistit alicui loco per hoc quod habet
              locum oppositum; et tanto est major resistentia, quanto est distantia major: non autem
              potest a corpore removeri quod sit in aliquo loco vel situ, nisi auferatur ei sua
              corporeitas, per quam debetur ei locus vel situs; unde quamdiu manet in natura
              corporis, nullo modo potest moveri in instanti, quantacumque sit virtus movens. Corpus
              autem gloriosum nunquam suam corporeitatem amittit; unde nunquam in instanti moveri
              poterit.</p>
            <p xml:id="ta-l4d44q2-d1e813">Ad quartum dicendum, quod par celeritas in verbis Augustini est intelligenda quantum
              ad hoc quod est imperceptibilis excessus unius respectu alterius, sicut et tempus
              totius motus est imperceptibile.</p>
            <p xml:id="ta-l4d44q2-d1e816">Ad quintum dicendum, quod quamvis post resurrectionem non sit tempus quod est numerus
              motus caeli, tamen erit tempus consurgens ex numero prioris et posterioris in quolibet
              motu.</p>
          </div>
        </div>
        <div xml:id="ta-l4d44q2-Dd1e822" type="articulus">
          <head xml:id="ta-l4d44q2-Hd1e824">Articulus 4</head>

          <head xml:id="ta-l4d44q2-Hd1e827" type="question-title">Utrum corporibus gloriosis claritas conveniet</head>

          <div xml:id="ta-l4d44q2-Dd1e830">
            <head xml:id="ta-l4d44q2-Hd1e832">Quaestiuncula 1</head>
            <p xml:id="ta-l4d44q2-d1e835">Ad quartum sic proceditur. Videtur quod corporibus gloriosis claritas non conveniet.
              Quia, sicut dicit Avicenna in 6 de naturalibus, omne corpus luminosum constat ex
              partibus perviis. Sed partes corporis gloriosi non erunt perviae; cum in aliquibus
              dominetur terra, sicut in carnibus et ossibus. Ergo corpora gloriosa non erunt
              lucida.</p>
            <p xml:id="ta-l4d44q2-d1e838">Praeterea, omne corpus lucidum occultat illud quod est post se; unde unum luminare
              per aliud eclipsatur: flamma etiam ignis prohibet videri quod est post se. Sed corpora
              gloriosa non occultabunt illud quod intra ea continetur: quia, ut dicit Gregorius,
              super illud Job: <quote xml:id="ta-l4d44q2-Qd1e840">non adaequabitur ei aurum et vitrum: ibi (scilicet in caelesti
                patria), uniuscujusque mentem ab alterius oculis membrorum corpulentia non
                abscondet, patebitque corporalibus oculis ipsa etiam corporis harmonia</quote>. Ergo
              corpora illa non erunt lucida.</p>
            <p xml:id="ta-l4d44q2-d1e844">Praeterea, lux et color contrariam dispositionem requirunt in subjecto: quia lux est
              extremitas perspicui in corpore non terminato, sed color in corpore terminato, ut
              patet in libro de sensu et sensato. Sed corpora gloriosa erunt colorata: quia, ut
              Augustinus dicit, 19 de Civit. Dei, pulchritudo corporis est partium convenientia cum
              quadam coloris suavitate. Pulchritudo autem corporibus glorificatis deesse non
              poterit. Ergo corpora gloriosa non erunt lucida.</p>
            <p xml:id="ta-l4d44q2-d1e847">Praeterea, si claritas erit in corporibus gloriosis, oportet quod sit aequalis in
              omnibus partibus corporis, sicut omnes partes erunt ejusdem impassibilitatis,
              subtilitatis, et agilitatis. Sed hoc non est conveniens: quia una pars habet majorem
              dispositionem ad claritatem quam alia, sicut oculi quam manus, et spiritus quam ossa,
              et humores quam caro vel nervus. Ergo videtur quod non debeant corpora illa esse
              lucida.</p>
            <p xml:id="ta-l4d44q2-d1e851">Sed contra est quod dicitur Matth. 13, 43: <quote xml:id="ta-l4d44q2-Qd1e853" source="http://scta.info/resource/mt13_43">fulgebunt justi sicut sol in regno
                patris eorum</quote>; et Sap. 3, 7: <quote xml:id="ta-l4d44q2-Qd1e856" source="http://scta.info/resource/sap3_7@1-7">fulgebunt justi, et tamquam scintillae in
                arundineto discurrent</quote>.</p>
            <p xml:id="ta-l4d44q2-d1e860">Praeterea, 1 Corinth. 15, 43, dicitur: <quote xml:id="ta-l4d44q2-Qd1e862" source="http://scta.info/resource/Icor15_43">seminatur in ignobilitate, surget in
                gloria</quote>; quod ad claritatem pertinet, ut patet per sequentia, ubi corporum
              resurgentium gloriam comparat claritati stellarum. Ergo corpora sanctorum resurgent
              lucida.</p>

          </div>
          <div xml:id="ta-l4d44q2-Dd1e867">
            <head xml:id="ta-l4d44q2-Hd1e869">Quaestiuncula 2</head>
            <p xml:id="ta-l4d44q2-d1e872">Ulterius. Videtur quod claritas corporis gloriosi non possit videri ab oculo non
              glorioso. Oportet enim esse proportionem visibilis ad visum. Sed oculus non
              glorificatus non est proportionatus ad videndum claritatem gloriae, cum sit alterius
              generis quam claritas naturae. Ergo corporis gloriosi claritas non videbitur ab oculo
              non glorioso.</p>
            <p xml:id="ta-l4d44q2-d1e875">Praeterea, claritas corporis gloriosi erit major quam claritas solis nunc sit: quia
              etiam claritas solis erit tunc major quam nunc, ut dicitur, et multo major ea erit
              claritas corporis gloriosi, propter quod sol et totus mundus claritatem majorem
              accipiet. Sed oculus non gloriosus non potest inspicere solem in rota propter
              magnitudinem claritatis. Ergo multo minus poterit inspicere claritatem corporis
              gloriosi.</p>
            <p xml:id="ta-l4d44q2-d1e878">Praeterea, visibile oppositum oculis videntis necesse est videri, nisi sit laesio
              aliqua in oculo. Sed claritas corporis gloriosi opposita oculis non gloriosis non
              necessario videtur ab eis; quod patet de discipulis, qui corpus domini post
              resurrectionem viderunt, claritatem ejus non intuentes. Ergo claritas illa non est
              visibilis ab oculo non glorioso.</p>
            <p xml:id="ta-l4d44q2-d1e881">Sed contra est quod dicit Glossa Phil. 3, super illud: <quote xml:id="ta-l4d44q2-Qd1e883">configuratum corpori
                claritatis suae: assimilabimur claritati quam habuit in transfiguratione</quote>.
              Sed claritas illa visa fuit ab oculis discipulorum non glorificatis. Ergo et claritas
              corporis glorificati ab oculis non gloriosis visibilis erit.</p>
            <p xml:id="ta-l4d44q2-d1e888">Praeterea, impii videntes gloriam justorum, ex hoc torquebuntur in judicio, ut patet
              per hoc quod dicitur Sap. 5. Sed non plene viderent gloriam ipsorum nisi claritatem
              corporum eorum inspicerent. Ergo et cetera.</p>

          </div>
          <div xml:id="ta-l4d44q2-Dd1e892">
            <head xml:id="ta-l4d44q2-Hd1e894">Quaestiuncula 3</head>
            <p xml:id="ta-l4d44q2-d1e897">Ulterius. Videtur quod corpus gloriosum necessario videatur a non glorioso corpore.
              Quia corpora gloriosa erunt lucida. Sed corpus lucidum manifestat se et alia. Ergo
              corpora gloriosa necessario videbuntur.</p>
            <p xml:id="ta-l4d44q2-d1e900">Praeterea, omne corpus quod occultat alia corpora post se existentia, de necessitate
              visu percipitur ex hoc ipso quod alia quae sunt post, occultantur. Sed corpus
              gloriosum occultabit a visu alia corpora post se existentia, quia erit corpus
              coloratum. Ergo de necessitate videbitur.</p>
            <p xml:id="ta-l4d44q2-d1e903">Praeterea, sicut quantitas est de his quae insunt corpori, ita qualitas per quam
              videtur. Sed quantitas non suberit voluntati, ut corpus gloriosum possit esse majoris
              quantitatis vel minoris. Ergo nec qualitas per quam visibile est, ut possit non
              videri.</p>
            <p xml:id="ta-l4d44q2-d1e906">Sed contra est, quod corpus nostrum glorificabitur in conformitate corporis Christi.
              Sed corpus Christi post resurrectionem non necessario videbatur, immo disparuit ab
              oculis discipulorum in Emaus, ut Luc. ult. Ergo et corpus glorificatum non necessario
              videbitur.</p>
            <p xml:id="ta-l4d44q2-d1e910">Praeterea, ibi erit summa obedientia corporis ad animam. Ergo corpus poterit videri
              vel non videri secundum voluntatem animae.</p>
          </div>
          <div xml:id="ta-l4d44q2-Dd1e915">
            <head xml:id="ta-l4d44q2-Hd1e917">Quaestiuncula 1</head>
            <p xml:id="ta-l4d44q2-d1e920">Respondeo dicendum ad primam quaestionem, quod corpora sanctorum fore lucida post
              resurrectionem ponere oportet propter auctoritatem Scripturae quae hoc promittit. Sed
              causam hujusmodi claritatis quidam attribuunt quintae essentiae, quae tunc dominabitur
              in corpore humano. Sed quia hoc est absurdum, ut saepe dictum est; ideo melius est ut
              dicatur quod claritas illa causabitur ex redundantia gloriae animae in corpus. Quod
              enim recipitur in aliquo, non recipitur per modum influentis, sed per modum
              recipientis; et ita claritas quae est in anima ut spiritualis, recipitur in corpore ut
              corporalis; et ideo secundum quod anima erit majoris claritatis secundum majus
              meritum, ita etiam erit differentia claritatis in corpore, ut patet per apostolum 1
              Corinth. 15; et ita in corpore glorioso cognoscetur gloria animae, sicut in vitro
              cognoscitur color corporis quod continetur in vase vitreo, ut Gregorius dicit super
              illud Job 28: <quote xml:id="ta-l4d44q2-Qd1e922">non adaequabitur ei aurum vel vitrum</quote>.</p>
            <p xml:id="ta-l4d44q2-d1e926">Ad primum ergo dicendum, quod Avicenna loquitur de illo corpore quod habet ex natura
              componentium claritatem. Sic autem non habebit corpus gloriosum, sed magis ex merito
              virtutis.</p>
            <p xml:id="ta-l4d44q2-d1e929">Ad secundum dicendum, quod Gregorius comparat corpora gloriosa auro et vitro; auro
              propter claritatem, vitro propter hoc quod translucebunt; unde videtur quod erunt
              simul clara et pervia. Quod enim aliquod clarum non sit pervium, contingit ex hoc quod
              claritas corporis causatur ex densitate partium lucidarum; densitas enim repugnat
              pervietati. Sed tunc causabitur claritas ex alia causa, ut dictum est. Densitas autem
              corporis gloriosi pervietatem non tollet ab eis, sicut nec densitas vitri a vitro.
              Quidam tamen dicunt, quod comparantur vitro, non quia sint pervia, sed propter hanc
              similitudinem, quod sicut illud quod in vitro clauditur, apparet; ita animae gloria,
              quae in corpore glorioso claudetur non latebit. Sed primum melius est; quia magis
              salvatur dignitas corporis gloriosi, et magis consonat dictis Gregorii.</p>
            <p xml:id="ta-l4d44q2-d1e932">Ad tertium dicendum, quod corporis gloria naturam non tollit, sed perficit; unde
              color qui debetur corpori ex natura suarum partium, remanebit in eo; sed superaddetur
              claritas ex gloria animae; sicut etiam videmus corpora colorata ex sui natura
              splendore solis resplendere, vel ex aliqua alia causa extrinseca vel intrinseca.</p>
            <p xml:id="ta-l4d44q2-d1e936">Ad quartum dicendum, quod sicut claritas gloriae redundat ab anima in corpus secundum
              suum modum, et est ibi alio modo quam sit in anima; ita in quamlibet partem corporis
              redundabit secundum suum modum; unde non est inconveniens quod diversae partes habeant
              diversimode claritatem, secundum quod sunt diversimode dispositae ex sua natura ad
              ipsam. Nec est simile de aliis dotibus corporis, respectu quarum partes corporis non
              inveniuntur habere diversam dispositionem.</p>

          </div>
          <div xml:id="ta-l4d44q2-Dd1e940">
            <head xml:id="ta-l4d44q2-Hd1e942">Quaestiuncula 2</head>
            <p xml:id="ta-l4d44q2-d1e945">Ad secundam quaestionem dicendum, quod quidam dixerunt, quod claritas corporis
              gloriosi non potest videri ab oculo non glorioso, nisi forte per miraculum. Sed hoc
              non potest esse, nisi claritas aequivoce diceretur; quia lux secundum id quod est,
              nata est movere visum; et visus secundum id quod est, natus est recipere lucem; sicut
              verum se habet ad intellectum, et bonum ad affectum. Unde si esset aliquis visus qui
              non posset percipere aliquam lucem omnino; vel ille visus diceretur aequivoce, vel lux
              illa; quod non potest in proposito dici; quia sic per hoc quod dicitur, corpora
              gloriosa futura esse lucida, nihil nobis notificaretur; sicut qui dicit canem esse in
              caelo, nihil notificat ei qui non novit nisi canem qui est animal. Et ideo dicendum
              est, quod claritas corporis gloriosi naturaliter ab oculo non glorioso videri
              potest.</p>
            <p xml:id="ta-l4d44q2-d1e948">Ad primum ergo dicendum, quod claritas gloriae erit alterius generis quam claritas
              naturae quantum ad causam, sed non quantum ad speciem; unde sicut claritas naturae
              ratione suae speciei est proportionata visui, ita claritas gloriosa.</p>
            <p xml:id="ta-l4d44q2-d1e951">Ad secundum dicendum, quod sicut corpus gloriosum non potest pati aliquid passione
              naturae, sed solum passione animae; ita ex proprietate gloriae non aget nisi actione
              animae. Claritas autem intensa non offendit visum inquantum agit actione animae, sed
              secundum hoc magis delectat; offendit autem, inquantum agit actione naturae
              calefaciendo et dissolvendo organum visus, et disgregando spiritus; et ideo claritas
              corporis gloriosi, quamvis excedat claritatem solis, tamen de sui natura non offendit
              visum, sed demulcet; propter quod claritas illa comparatur claritati jaspidis, Apoc.
              21.</p>
            <p xml:id="ta-l4d44q2-d1e954">Ad tertium dicendum, quod claritas corporis gloriosi provenit ex merito voluntatis;
              et ideo voluntati subdetur, ut secundum ejus imperium videatur vel non videatur; et in
              potestate corporis gloriosi erit ostendere claritatem suam vel occultare. Et haec fuit
              opinio Praepositini.</p>

          </div>
          <div xml:id="ta-l4d44q2-Dd1e958">
            <head xml:id="ta-l4d44q2-Hd1e960">Quaestiuncula 3</head>
            <p xml:id="ta-l4d44q2-d1e963">Ad tertiam quaestionem dicendum, quod visibile videtur secundum quod agit in visum.
              Ex hoc autem quod aliquid agit vel non agit in aliquod extrinsecum, non est aliqua
              mutatio in ipso: unde sine mutatione alicujus proprietatis quae sit de perfectione
              corporis glorificati, potest contingere quod videatur et non videatur; unde in
              potestate animae glorificatae erit quod corpus suum videatur vel non videatur, sicut
              et quaelibet alia actio corporis in animae potestate erit; alias non esset corpus
              gloriosum instrumentum summe obediens principali agenti.</p>
            <p xml:id="ta-l4d44q2-d1e966">Ad primum ergo dicendum, quod claritas illa obediet corpori glorioso, ut possit eam
              ostendere vel occultare.</p>
            <p xml:id="ta-l4d44q2-d1e969">Ad secundum dicendum, quod color corporis non impedit pervietatem ipsius, nisi
              inquantum immutat visum; quia visus non potest immutari simul a duobus coloribus, ut
              utrumque perfecte inspiciat. Color autem corporis gloriosi erit in potestate animae,
              ut per ipsum immutet visum vel non immutet; et ideo erit in potestate ejus ut occultet
              corpus quod est post se vel non occultet.</p>
            <p xml:id="ta-l4d44q2-d1e972">Ad tertium dicendum, quod quantitas est inhaerens ipsi corpori glorioso; nec posset
              quantitas immutari ad imperium animae sine mutatione intrinseca corporis gloriosi,
              quae impassibilitati ejus repugnaret; et ideo non est simile de quantitate et
              visibilitate; quia etiam qualitas illa per quam est visibile, non poterit subtrahi ad
              imperium animae; sed actio illius qualitatis suspendetur; et sic occultabitur corpus
              ad imperium animae.</p>
          </div>
        </div>
      </div>
    </body>
  </text>
</TEI>