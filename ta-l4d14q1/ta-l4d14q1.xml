<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 14, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 14, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="205a"/>
      </div>
    </front>
    <body>
      <div xml:id="ta-l4d14q1">
        <head xml:id="ta-l4d14q1-Hd1e97">Librum IV, Distinctio 14, Quaestio 1</head>
        <div xml:id="ta-l4d14q1-Dd1e100">
          <head xml:id="ta-l4d14q1-Hd1e102">Prooemium</head>
          <p xml:id="ta-l4d14q1-d1e105">Postquam determinavit Magister de confirmatione et Eucharistia, quae sunt sacramenta
            procedentium, ordinata ad perfectionem in bono; hic incipit determinare de poenitentia,
            quae ordinatur ad amotionem mali, quod per actum procedentium in vita ista provenit; et
            dividitur in partes duas: in prima determinat de his quae pertinent ad essentiam
            sacramenti; in secunda determinat quaedam accidentia sacramenti hujus, sicut tempus, et
            hujusmodi; 20 dist., ibi: <quote xml:id="ta-l4d14q1-Qd1e107">sciendum est etiam, quod tempus poenitentiae est usque
              ad extremum articulum vitae</quote>. Prima in duas: in prima determinat de sacramento
            poenitentiae; in secunda de ministro hujus sacramenti, 18 dist., ibi: <quote xml:id="ta-l4d14q1-Qd1e110">hic quaeri
              solet, si peccatum omnino dimissum est a Deo per cordis contritionem, ex quo poenitens
              votum habuit confitendi</quote>. Prima in duas: in prima determinat de poenitentia
            communiter; in secunda descendendo ad partes ejus, 16 dist., ibi: <quote xml:id="ta-l4d14q1-Qd1e113">in perfectione
              autem poenitentiae tria observanda sunt</quote>. Prima in duas: in prima determinat
            quid sit de ratione poenitentiae, et excludit errorem quorumdam addentium ad rationem
            verae poenitentiae quod non est de ratione ipsius; in secunda determinat de integritate
            ipsius, dist. 15, ibi: <quote xml:id="ta-l4d14q1-Qd1e116">et sicut praedictis auctoritatibus illorum error
              convincitur qui poenitentiam saepius agendam non putant (...) ita iisdem eorum
              oppositio eliditur qui pluribus irretitum peccatis asserunt de uno vere poenitere
              (...) sine alterius poenitentia</quote>. Prima in duas: in prima ostendit quid sit de
            ratione poenitentiae secundum veritatem; in secunda excludit errorem, ibi: <quote xml:id="ta-l4d14q1-Qd1e119">his
              verbis quidam vehementius inhaerentes contendunt, vere poenitentem ultra non posse
              peccare damnabiliter</quote>. Circa primum duo facit: primo ostendit necessitatem
            poenitentiae; secundo inquirit quid sit poenitentia, ibi: <quote xml:id="ta-l4d14q1-Qd1e123">Baptismus tantum est
              sacramentum; sed poenitentia dicitur et sacramentum, et virtus mentis</quote>. Circa
            quod duo facit: primo ponit ea ex quibus poenitentia definiri potest; secundo ponit
            definitionem, ibi: <quote xml:id="ta-l4d14q1-Qd1e126">poenitentia est, ut ait Ambrosius, mala praeterita plangere,
              et plangenda iterum non committere</quote>. Circa primum duo facit: primo ponit genus;
            secundo tangit actum, ibi: <quote xml:id="ta-l4d14q1-Qd1e129">poenitentia dicitur a puniendo</quote>. Circa primum
            duo facit: primo ponit poenitentiam in genere virtutis, et sacramenti; secundo, quia
            virtus indiget doctrina hortante, et sacramentum doctrina instruente, ponit doctrinam de
            poenitentia, ibi: <quote xml:id="ta-l4d14q1-Qd1e132">a poenitentia coepit Joannis praedicatio. Poenitentia dicitur a
              puniendo</quote>. Hic tangit poenitentiae actum; et circa hoc duo facit: primo accipit
            actum ex nominis interpretatione; secundo ostendit actus originem, ibi:
              <quote xml:id="ta-l4d14q1-Qd1e135">poenitentiae virtus timore concipitur. His verbis quidam vehementius
              inhaerentes contendunt, vere poenitentem ultra non posse peccare damnabiliter</quote>.
            Hic excludit errorem addentium ad rationem poenitentiae perseverantiam usque in finem;
            et dividitur in partes duas: in prima ponit errorem; in secunda excludit ipsum, ibi:
              <quote xml:id="ta-l4d14q1-Qd1e138">sed Ambrosius dicit: haec vera poenitentia est cessare a peccato</quote>. Circa
            primum duo facit: primo ponit errorem dictum habere occasionem ex praedicta definitione;
            secundo ostendit confirmationem ipsius secundum alias auctoritates, ibi: <quote xml:id="ta-l4d14q1-Qd1e142">quod
              etiam aliis muniunt testimoniis</quote>. Et ponit quatuor auctoritates: prima est
            Isidori; secunda Augustini, ibi: <quote xml:id="ta-l4d14q1-Qd1e145">item Augustinus</quote>; tertia Gregorii, ibi:
              <quote xml:id="ta-l4d14q1-Qd1e148">item Gregorius</quote>; quarta Ambrosii, ibi: <quote xml:id="ta-l4d14q1-Qd1e151">item Ambrosius. Sed
              Ambrosius dicit</quote> et cetera. Hic excludit praedictum errorem; et circa hoc duo
            facit: primo excludit errorem per Augustinum; secundo solvit auctoritates positas, ibi:
              <quote xml:id="ta-l4d14q1-Qd1e154">unde illa verba praemissa (...) recte sic accipi possunt</quote>. Et hic circa
            hoc quatuor facit: primo solvit ad definitionem primo positam, ex qua praedictus error
            sequi videbatur; secundo ad auctoritatem Isidori, ibi: <quote xml:id="ta-l4d14q1-Qd1e157">ille autem irrisor est, et
              non poenitens</quote>; tertio ad auctoritatem Augustini, ibi: <quote xml:id="ta-l4d14q1-Qd1e161">item illud,
              inanis est poenitentia quam sequens culpa coinquinat, sic intelligendum est</quote>;
            quarto ad auctoritatem Ambrosii, ibi: <quote xml:id="ta-l4d14q1-Qd1e164">illud autem quod Ambrosius ait</quote>.
            Auctoritas autem Gregorii habet similem solutionem aliis. Circa tertium horum tria
            facit: primo solvit auctoritatem Augustini prius inductam; secundo inducit aliam ad
            idem, ibi: <quote xml:id="ta-l4d14q1-Qd1e167">ita etiam intelligendum est illud quod idem Augustinus alibi
              ait</quote>; tertio solvit eam, ibi: <quote xml:id="ta-l4d14q1-Qd1e170">de poenitentia perfectorum, vel ad salutem
              sufficienti, intelligendum est quod supra dixit</quote>. Circa quartum duo facit:
            primo solvit auctoritatem Ambrosii; secundo probat auctoritate et exemplis, quod
            poenitentia possit iterari; cujus contrarium auctoritas Ambrosii dicere videbatur; ibi:
              <quote xml:id="ta-l4d14q1-Qd1e173">quod autem poenitentia non semel tantum agatur (...) pluribus sanctorum
              testimoniis probatur</quote>. Hic est duplex quaestio. Prima de ipsa poenitentia.
            Secunda de effectu ipsius. Circa primum quaeruntur quinque: 1 quid sit poenitentia; 2 de
            comparatione ipsius ad alia; 3 de subjecto ipsius; 4 de continuatione; 5 de solemnitate
            ejus.</p>

        </div>
        <div xml:id="ta-l4d14q1-Dd1e178" type="articulus">
          <head xml:id="ta-l4d14q1-Hd1e180">Articulus 1</head>

          <head xml:id="ta-l4d14q1-Hd1e183" type="questionTitle">Utrum poenitentia sit sacramentum</head>

          <div xml:id="ta-l4d14q1-Dd1e186">
            <head xml:id="ta-l4d14q1-Hd1e188">Quaestiuncula 1</head>
            <p xml:id="ta-l4d14q1-d1e191">Ad primum sic proceditur. Videtur quod poenitentia non sit sacramentum. In omni enim
              sacramento novae legis est aliquod materiale, quod est causa gratiae, ut patet ex
              definitione Hugonis de sacramento, supra, dist. 1, art. 5, quaestiunc. 5, posita. Sed
              nihil tale est in poenitentia. Ergo non est sacramentum novae legis.</p>
            <p xml:id="ta-l4d14q1-d1e194">Praeterea, sicut Magister dixit, in 1 dist., omnia sacramenta novae legis consistunt
              in rebus et verbis. Sed in poenitentia non sunt aliqua verba determinata, quae sint de
              essentia sacramenti. Ergo non est sacramentum.</p>
            <p xml:id="ta-l4d14q1-d1e197">Praeterea, omne sacramentum a ministris Ecclesiae exhibetur. Poenitentia autem non:
              immo ab intrinseco oritur, quia timore concipitur, ut in littera habetur. Ergo non est
              sacramentum.</p>
            <p xml:id="ta-l4d14q1-d1e200">Praeterea, omnia sacramenta nostra sunt actiones quaedam hierarchicae. Sed Dionysius,
              non determinat de poenitentia inter alias hierarchicas actiones. Ergo non est
              sacramentum.</p>
            <p xml:id="ta-l4d14q1-d1e204">Sed contra est, quia septem sunt sacramenta novae legis, ut praedictum est, quod non
              esset, poenitentia amota. Ergo poenitentia est sacramentum.</p>
            <p xml:id="ta-l4d14q1-d1e207">Praeterea, sacramenta, secundum Hugonem, sunt quaedam medicinae, quae peccatorum
              vulneribus adhibentur. Sed peccatum praecipue poenitentia sanatur. Ergo poenitentia
              est sacramentum.</p>

          </div>
          <div xml:id="ta-l4d14q1-Dd1e211">
            <head xml:id="ta-l4d14q1-Hd1e213">Quaestiuncula 2</head>
            <p xml:id="ta-l4d14q1-d1e216">Ulterius. Videtur quod poenitentia non sit virtus. Quia gratiae sacramentales
              differunt a virtutibus, ut supra, dist. 1, dictum est; unde nec Baptismus nec aliquod
              aliorum sacramentorum ponitur virtus. Sed poenitentia est sacramentum. Ergo non est
              virtus.</p>
            <p xml:id="ta-l4d14q1-d1e219">Praeterea, ut in 2 Lib., dist. 26, quaest. 1, art. 4, dictum est, gratia et virtus
              differunt per essentiam. Sed poenitentia est gratia, ut ex littera habetur. Ergo non
              est virtus.</p>
            <p xml:id="ta-l4d14q1-d1e222">Praeterea, nulla passio est virtus, neque virtus cum passione est, ut quidam
              philosophus dicit. Sed poenitentia est passio, quia est dolor. Ergo non est
              virtus.</p>
            <p xml:id="ta-l4d14q1-d1e225">Praeterea, omnis virtus est per ordinem ad bonum. Sed poenitentia dicitur per ordinem
              ad malum. Ergo non est virtus.</p>
            <p xml:id="ta-l4d14q1-d1e229">Praeterea, omnis virtus est dispositio perfecti, ut patet in 7 Phys. Sed poenitentia
              non est dispositio perfecti, sed imperfecti, sicut et verecundia: quia utraque
              praesupponit malum in eo cui insunt. Ergo poenitentia non est virtus, sicut nec
              verecundia, ut dicit philosophus in 4 Ethic.</p>
            <p xml:id="ta-l4d14q1-d1e232">Sed contra, legis praecepta non debent esse nisi de actibus virtutum: quia hoc
              intendit legislator, ut dicitur in 2 Ethic. Sed poenitere cadit sub praecepto legis,
              ut patet in littera. Ergo poenitentia est virtus.</p>
            <p xml:id="ta-l4d14q1-d1e235">Praeterea, non meremur nisi actibus virtutum. Sed poenitere est meritorium, ut per se
              patet. Ergo poenitentia est virtus.</p>

          </div>
          <div xml:id="ta-l4d14q1-Dd1e239">
            <head xml:id="ta-l4d14q1-Hd1e241">Quaestiuncula 3</head>
            <p xml:id="ta-l4d14q1-d1e244">Ulterius. Videtur quod sit virtus generalis. Contrarium enim non expellitur nisi a
              suo contrario. Sed poenitentia expellit omne peccatum. Ergo contrariatur omni peccato;
              ergo est generalis virtus.</p>
            <p xml:id="ta-l4d14q1-d1e247">Praeterea, omnis virtus specialis habet speciale objectum. Sed poenitentia non habet:
              quia operatur in materia omnium virtutum et vitiorum. Ergo non est virtus
              specialis.</p>
            <p xml:id="ta-l4d14q1-d1e250">Praeterea, poenitere de malis peractis consequitur ex hoc quod homo habet rectam
              electionem; unde incontinens est poenitibilis, non autem intemperatus, quia habet
              malam electionem. Sed quaelibet virtus facit rectam electionem, ut dicitur in 3 Ethic.
              Ergo poenitere est actus virtutis cujuslibet: ergo poenitentia non est specialis
              virtus.</p>
            <p xml:id="ta-l4d14q1-d1e253">Praeterea, omnis virtus specialis vel est cardinalis, vel pars ejus, si sit moralis.
              Sed poenitentia, si sit virtus, non potest esse nisi moralis, quia habet passionem
              annexam. Non autem est cardinalis, neque continetur inter partes alicujus cardinalis
              virtutis a philosophis enumeratas: quia de virtute poenitentiae nullam mentionem
              fecerunt. Ergo non est specialis virtus.</p>
            <p xml:id="ta-l4d14q1-d1e257">Sed contra, sicut habitus distinguitur ex objectis, ita et passiones. Sed poenitentia
              passio est distincta ab aliis passionibus. Ergo poenitentia virtus est distincta ab
              aliis virtutibus.</p>
            <p xml:id="ta-l4d14q1-d1e260">Praeterea, omne quod perficit liberum arbitrium ad actum determinatum, est virtus
              specialis. Sed detestari peccatum spe veniae, ad quod perficit poenitentia, est actus
              specialis reducibilis ad aliam virtutem. Ergo poenitentia est specialis virtus.</p>

          </div>
          <div xml:id="ta-l4d14q1-Dd1e265">
            <head xml:id="ta-l4d14q1-Hd1e267">Quaestiuncula 4</head>
            <p xml:id="ta-l4d14q1-d1e270">Ulterius. Videtur quod sit virtus theologica. Omnis enim virtus quae habet Deum pro
              objecto, est virtus theologica. Sed poenitentia est hujusmodi, quia Deo reconciliat.
              Ergo est virtus theologica.</p>
            <p xml:id="ta-l4d14q1-d1e273">Praeterea, contrariorum contrariae sunt causae. Sed concupiscentia, quae opponitur
              caritati, est radix omnium malorum. Ergo caritas est causa destructionis peccatorum,
              quod est poenitentiae. Ergo poenitentia est caritas.</p>
            <p xml:id="ta-l4d14q1-d1e276">Praeterea, justificari est fidei, ut patet Rom. 3. Sed justificatio est effectus
              poenitentiae. Ergo est idem quod fides; et sic idem quod prius.</p>
            <p xml:id="ta-l4d14q1-d1e279">Praeterea, omnis virtus moralis consistit in medio circa suam materiam. Sed
              poenitentia non consistit in medio suae materiae: quia omne peccatum commissum
              detestatur. Ergo non est moralis virtus: ergo est theologica.</p>
            <p xml:id="ta-l4d14q1-d1e283">Sed contra: objectum virtutis theologicae est Deus. Non autem poenitentiae; sed magis
              peccatum commissum. Ergo et cetera.</p>
            <p xml:id="ta-l4d14q1-d1e286">Praeterea, poenitentia habet passionem adjunctam. Non autem virtus theologica. Ergo
              et cetera.</p>

          </div>
          <div xml:id="ta-l4d14q1-Dd1e290">
            <head xml:id="ta-l4d14q1-Hd1e292">Quaestiuncula 5</head>
            <p xml:id="ta-l4d14q1-d1e295">Ulterius. Videtur quod non reducatur ad justitiam. Quia justitia est aequalitas
              quaedam, secundum philosophum. Sed poenitens non potest aequalem recompensationem
              reddere pro offensa Dei. Ergo non est justitia.</p>
            <p xml:id="ta-l4d14q1-d1e298">Praeterea, Luc. 6, super illud: <quote xml:id="ta-l4d14q1-Qd1e300">beati qui nunc fletis</quote>, dicit Glossa:
                <quote xml:id="ta-l4d14q1-Qd1e303">ecce prudentia, qua ostenditur, quam haec terrena sint misera, et quam beata
                caelestia</quote>. Sed lugere est actus poenitentiae ut in littera dicitur. Ergo
              poenitentia est prudentia; non ergo justitia.</p>
            <p xml:id="ta-l4d14q1-d1e307">Praeterea, Isidorus dicit: <quote xml:id="ta-l4d14q1-Qd1e309">illa est perfecta compunctio quae omnes carnalium
                desideriorum affectus repellit</quote>. Compunctio autem est pars poenitentiae, ut
              dicetur infra, dist. 16. Cum ergo reprimere carnalia desideria sit temperantiae,
              videtur quod poenitentia ad temperantiam debeat reduci, non ad justitiam.</p>
            <p xml:id="ta-l4d14q1-d1e313">Praeterea, virtutes distinguuntur penes objecta. Sed idem est objectum poenitentiae
              et verecundiae, scilicet peccatum. Ergo sunt idem. Cum ergo verecundia ad temperantiam
              reducatur, videtur quod similiter poenitentia, et non ad justitiam.</p>
            <p xml:id="ta-l4d14q1-d1e317">Praeterea, Chrysostomus dicit quod poenitentia cogit poenitentem omnia sustinere
              libenter. Sed hoc est actus patientiae. Cum ergo patientia ad fortitudinem reducatur,
              videtur quod similiter poenitentia, et non ad justitiam.</p>
            <p xml:id="ta-l4d14q1-d1e320">Sed contra, Augustinus dicit quod poenitentia est quaedam vindicta. Sed vindicatio
              per Tullium ponitur pars justitiae. Ergo poenitentia virtus ad justitiam
              reducetur.</p>
            <p xml:id="ta-l4d14q1-d1e323">Praeterea, Isidorus dicit: <quote xml:id="ta-l4d14q1-Qd1e325">tunc judicium quilibet de se sumit, quando per
                dignam poenitentiam sua prava facta condemnat</quote>. Sed judicium ad justitiam
              pertinet. Ergo et poenitentia.</p>

          </div>
          <div xml:id="ta-l4d14q1-Dd1e330">
            <head xml:id="ta-l4d14q1-Hd1e332">Quaestiuncula 6</head>
            <p xml:id="ta-l4d14q1-d1e335">Ulterius. Videtur quod sit incompetens definitio poenitentiae, quam Gregorius et
              Ambrosius ponunt: <quote xml:id="ta-l4d14q1-Qd1e337">poenitentia est mala praeterita plangere, et plangenda iterum
                non committere</quote>. Virtutes enim non sunt actus, sed habitus, ut in 2 Lib.,
              dist. 27, dictum est. Sed plangere est actus. Ergo non debet poni ut genus
              poenitentiae, quod est virtus.</p>
            <p xml:id="ta-l4d14q1-d1e341">Praeterea, quod pertinet ad corporalem immutationem non est de essentia virtutis;
              unde philosophus dicit in 4 Ethic., quod verecundia non est virtus, quia verecundati
              rubescunt. Sed plangere dicit corporalem immutationem. Ergo non est de essentia
              poenitentiae, quae est virtus; et ita non debet poni in definitione ejus.</p>
            <p xml:id="ta-l4d14q1-d1e344">Praeterea, stultum est dolere de eo quod non potest non esse. Sed praeteritum non
              potest non esse. Ergo stultum est dolere vel plangere de peccatis praeteritis. Sed
              nullus virtuosus est stultus, ut patet in 4 Ethic. Ergo plangere praeterita non debet
              poni in definitione virtutis.</p>
            <p xml:id="ta-l4d14q1-d1e347">Praeterea, in definitione non debet poni aliquid quod non pertineat ad rationem
              definiti. Sed poenitentia secundum rationem propriam respicit praeteritum. Ergo non
              debet poni in definitione ejus: <quote xml:id="ta-l4d14q1-Qd1e349">plangenda non committere</quote>, quod ad
              futurum pertinet.</p>
            <p xml:id="ta-l4d14q1-d1e354">Praeterea, in Lib. de ecclesiasticis dogmatibus, definitur poenitentia sic:
                <quote xml:id="ta-l4d14q1-Qd1e356">poenitentia vera est poenitenda non admittere, et admissa deflere</quote>.
              Ergo videtur quod in praemissa definitione male ordinantur partes definitionis.</p>
            <p xml:id="ta-l4d14q1-d1e360">Praeterea, quaeritur de aliis definitionibus, quomodo poenitentiae conveniant, cum
              unius una debet esse definitio.</p>
          </div>
          <div xml:id="ta-l4d14q1-Dd1e364">
            <head xml:id="ta-l4d14q1-Hd1e366">Quaestiuncula 1</head>
            <p xml:id="ta-l4d14q1-d1e369">Respondeo dicendum ad primam quaestionem, quod, sicut supra, dist. 1, dictum est,
              sacramentum importat sanctitatem active per modum qui nobis sanctificandis competit,
              ut scilicet adjungatur significatio sanctificationis invisibilis per visibilia signa,
              prout nunc de sacramentis loquimur. Unde ubicumque fit aliqua sanctificatio
              significata aliquibus sensibilibus signis, ibi est sacramentum; et ideo, cum hoc sit
              in poenitentia, constat quod poenitentia est sacramentum.</p>
            <p xml:id="ta-l4d14q1-d1e372">Ad primum ergo dicendum, quod sicut in corporalibus medicinis quaedam sunt quae
              consistunt in sola passione vel receptione curati, ut sectio vulneris, vel appositio
              emplastri; quaedam vero quae consistunt in actu laborantis, sicut exercitationes et
              hujusmodi; ita etiam in sacramentis quaedam non requirunt actum ejus qui sanctificatur
              quantum ad substantiam sacramenti, nisi per accidens, sicut removens prohibens, sicut
              patet in Baptismo et confirmatione et hujusmodi; quaedam autem requirunt essentialiter
              et per se actum ejus qui sacramentum recipit, ad essentiam sacramenti, sicut patet in
              poenitentia et matrimonio. In illis ergo sacramentis quae sine actu nostro complentur,
              est materia quae causat et significat, quasi medicina exterius apposita. In illis
              autem sacramentis quae actum nostrum requirunt, non est talis materia; sed ipsi actus
              exterius apparentes hoc idem faciunt quod materia in aliis sacramentis. Quomodo autem
              ea quae exterius geruntur, sint causa sanctificationis in poenitentia, ex sequentibus
              apparebit. Verum in definitione hac oportet quod materiale elementum accipiatur
              communiter pro causa sensibili, sive sit materia aliqua corporalis, sive sit actus
              aliquis sensibilis.</p>
            <p xml:id="ta-l4d14q1-d1e375">Ad secundum dicendum, quod in hoc sacramento sunt aliquae res, scilicet ipsi
              exteriores actus, et aliqua verba, scilicet sacerdotis absolventis, quae sunt forma
              hujus sacramenti, quibus exprimitur absolutionis actus. Sed non requiritur tanta
              verborum determinatio sicut in Baptismo et Eucharistia; quia non est hic aliqua
              materia sanctificanda verbo vitae, sicut in illis sacramentis.</p>
            <p xml:id="ta-l4d14q1-d1e378">Ad tertium dicendum, quod etiam poenitentiae sacramentum a ministris Ecclesiae
              exhibetur; quia sacerdotes absolvunt confitentes, et satisfactionem injungunt. Sed
              quod habeant aliquod principium in nobis, hoc est ex parte illa qua in hoc sacramento
              exigitur actus noster, ut dictum est.</p>
            <p xml:id="ta-l4d14q1-d1e382">Ad quartum dicendum, quod intentio Dionysii non fuit in ecclesiastica hierarchia
              tradere notitiam sacramentorum; unde quaedam determinat quae non sunt sacramenta,
              sicut consummationes monasticas, et exequias mortuorum; sed monstrare quod exteriores
              ritus signant spirituales actus. Et quia in poenitentia et matrimonio non est aliquis
              determinatus ritus, eo quod non habeant materiam, sicut alia sacramenta, ut dictum
              est; ideo de his duobus non determinavit; nec sequitur quod non sint sacramenta.</p>

          </div>
          <div xml:id="ta-l4d14q1-Dd1e386">
            <head xml:id="ta-l4d14q1-Hd1e388">Quaestiuncula 2</head>
            <p xml:id="ta-l4d14q1-d1e391">Ad secundam quaestionem dicendum, quod in poenitentia se habet homo et ut recipiens
              et ut agens. Recipit quidem a Deo veniam et reconciliationem per Ecclesiae ministros;
              et secundum hoc habet rationem sacramenti. Sed ex parte actus sunt de ipsa diversae
              opiniones. Quidam enim dicunt, quod est actus tantum virtutis, et non est virtus. Sed
              hoc non potest esse; quia cum actus virtutum non sint in dormiente, dormiens non
              posset dici poenitens; quod falsum est: et ideo aliqui dixerunt, quod ex parte ista
              poenitentia est virtus; sed non proprie loquendo, sed communiter, prout omnia
              laudabilia virtutes dicuntur, etiam si sint passiones. Sed hoc non est verum; quia
              secundum philosophum in 6 Ethic., principale in virtute morali est electio; unde omnis
              habitus qui facit rectam electionem, potest dici proprie loquendo virtus. Unde cum
              actus poenitentiae non causetur tantum ex passione, sed magis ex electione, etiam si
              nulla sit passio; constat quod poenitentia proprie loquendo est virtus, et non
              improprie, sicut verecundia, et alia hujusmodi.</p>
            <p xml:id="ta-l4d14q1-d1e394">Ad primum ergo dicendum, quod non secundum idem poenitentia est virtus et
              sacramentum; sed inquantum per poenitentiam recipit gratiam curantem peccati vulnus,
              poenitentia potest esse sacramentum; inquantum autem per habitum infusum ordinatur ad
              actum rectum, sic est virtus. Et quia aliquis actus rectus non est de essentia
              Baptismi, ideo Baptismus nullo modo dicitur virtus, nec etiam confirmatio eadem
              ratione.</p>
            <p xml:id="ta-l4d14q1-d1e397">Ad secundum dicendum, quod poenitentia non est idem quod gratia per essentiam; sed
              dicitur gratia, quia convenit cum gratia in proprio effectu. Effectus enim proprius
              gratiae est justificare, et Deo gratum reddere; et hoc etiam est effectus
              poenitentiae, ut infra dicetur.</p>
            <p xml:id="ta-l4d14q1-d1e400">Ad tertium dicendum, quod poenitentia passio non est virtus, nec actus virtutis; sed
              potest esse virtuti annexum; quia virtutes non sunt quietes vel immobilitates, ut
              quidam dixerunt, ut dicit philosophus in 2 Ethic.; sed habent et gaudium et tristitiam
              adjunctam, prout sunt passiones quaedam. Actus enim poenitentiae, prout est virtus,
              non est ex passione proveniens, sed ex debita electione.</p>
            <p xml:id="ta-l4d14q1-d1e404">Ad quartum dicendum, quod bonum illud ad quod virtus ordinat immediate, est actus
              perfectus ipsius; et ideo aliquae virtutes sunt quae principalem actum habent in
              retrahendo ab aliquo, sicut dictum est, in 3 Lib., dist. 23, de temperantia et
              modestia et hujusmodi; et similiter actus perfectus poenitentiae est in retrahendo ab
              aliquo malo; nec propter hoc sequitur quod non sit virtus.</p>
            <p xml:id="ta-l4d14q1-d1e407">Ad quintum dicendum, quod verecundia est timor de turpi; timor autem futuri est;
              futurum autem non timetur nisi secundum quod habet propinquam dispositionem in causa;
              et ideo verecundia ponit propinquam dispositionem in eo qui verecundatur ad turpe
              committendum, prout philosophus de verecundia loquitur; et ideo de necessitate ponit
              imperfectionem in eo cui inest; sed poenitentia respicit turpe in praeterito, cui
              potest succedere perfectio in praesenti; et ideo non est actus imperfecti de
              necessitate.</p>

          </div>
          <div xml:id="ta-l4d14q1-Dd1e411">
            <head xml:id="ta-l4d14q1-Hd1e413">Quaestiuncula 3</head>
            <p xml:id="ta-l4d14q1-d1e416">Ad tertiam quaestionem dicendum, quod quidam dixerunt, quod poenitere non est actus
              alicujus specialis virtutis, sed omnis virtutis communiter. Sed hoc non potest esse;
              quia aliud est de ratione poenitentiae, prout nunc de ipsa loquimur, quod non est de
              ratione virtutis communiter, scilicet de peccato commisso satisfacere. Et ideo alii
              dicunt, quod poenitentia est specialis virtus, et specificatur ex hoc quod detestatur
              peccatum commissum a se. Sed hoc non potest specificare virtutem; quia cum virtus sit
              peccato contrarium, maxime repugnat ei prout est in eodem subjecto; unde hoc est omni
              virtuti commune quod vitium repellit a subjecto suo. Et ideo alii dicunt, quod
              specificatur ex hoc quod detestatur peccatum a se commissum sub spe veniae. Sed hoc
              non potest esse; quia nulla virtus recipit speciem ex hoc quod imperatur ab alia
              virtute. Quod autem dicitur: ex spe veniae, nihil aliud dicit quam imperium spei. Unde
              ex hoc non haberet quod esset specialis virtus; sicut nec actus castitatis, propter
              hoc quod a caritate imperatur, speciem recipit virtutis specialis. Et ideo aliter
              dicendum, quod poenitentia accipit specialem rationem objecti ex hoc quod respicit
              peccatum a se commissum ut expiabile per poenitentis actum; et ita actus poenitentiae
              non est detestari peccatum absolute, quia hoc est cujuslibet virtutis; sed detestari
              aliquid expiabile per actionem ejus et quantum ad culpam et quantum ad reatum; hoc
              enim nulla alia virtus facit.</p>
            <p xml:id="ta-l4d14q1-d1e419">Ad primum ergo dicendum, quod omnis virtus expellit peccatum oppositum formaliter
              quantum ad suum actum primum, qui est informare subjectum; sed actus secundus in aliis
              virtutibus, qui est operatio, non ordinatur principaliter ad repellendum peccatum,
              sicut est in poenitentia; et ideo poenitentia non formaliter, sed quasi effective
              peccatum expellit; habet enim peccatum expellendum pro materia, et operatur contra
              ipsum ut expellatur; unde non opponitur omni peccato formaliter, sed alicui tantum,
              quod est impoenitentia; et propter hoc non oportet quod sit generalis virtus.</p>
            <p xml:id="ta-l4d14q1-d1e422">Ad secundum dicendum, quod quamvis poenitentia habeat actum suum circa materiam
              omnium vitiorum, et per consequens omnium virtutum, tamen considerat specialem
              rationem objecti in materia circa quam operatur, ut dictum est; sicut etiam
              magnanimitas habet quodammodo pro objecto et materia, actus omnium aliarum virtutum in
              ratione magni; quia operatur magna in omnibus virtutibus, ut dicitur in 4 Ethic., cap.
              9; et ideo, sicut magnanimitas est specialis virtus, ita et poenitentia.</p>
            <p xml:id="ta-l4d14q1-d1e425">Ad tertium dicendum, quod quamvis detestari absolute mala peracta consequatur omnem
              virtutem, secundum quod habet electionem rectam; tamen ad expiationem detestari, est
              proprium specialis virtutis.</p>
            <p xml:id="ta-l4d14q1-d1e429">Ad quartum dicendum, quod haec virtus reducitur ad aliquam cardinalium virtutum, ut
              dicetur. Tamen philosophi de hac virtute ideo mentionem non fecerunt, quia remissio
              peccati, sive expiatio, pertinet ad providentiam Dei de humanis actibus, inquantum
              culpa offenditur, et poenitentia placatur. Philosophi autem non consideraverunt
              virtutes dirigentes in actibus humanis prout ordinantur ad Dei providentiam, sed prout
              ordinantur ad bonum humanum; et ideo de poenitentia mentionem non fecerunt; sed ex
              similitudine aliarum quas determinaverunt, possumus nos istam accipere. Sicut enim est
              alicujus virtutis, ut homo placet eum quem peccando offendit; ita etiam est alicujus
              virtutis, ut homo Deum placet, quem peccando offendit.</p>

          </div>
          <div xml:id="ta-l4d14q1-Dd1e434">
            <head xml:id="ta-l4d14q1-Hd1e436">Quaestiuncula 4</head>
            <p xml:id="ta-l4d14q1-d1e439">Ad quartam quaestionem dicendum, quod virtus theologica habet idem pro objecto et pro
              fine. Hoc autem non est in poenitentia: quia objectum ejus est peccatum commissum,
              quod intendit expiare; finis autem est Deus, cui intendit reconciliari; et ideo non
              est virtus theologica, sed inter morales virtutes numeranda est.</p>
            <p xml:id="ta-l4d14q1-d1e442">Ad primum ergo dicendum, quod in hoc quod dicit, quod poenitentia reconciliat Deo,
              non tangitur relatio poenitentiae ad objectum suum, sed magis ad finem; sed ordo ejus
              ad objectum tangitur in hoc quod dicitur peccata commissa flere; et ideo ratio non
              sequitur.</p>
            <p xml:id="ta-l4d14q1-d1e445">Ad secundum dicendum, quod virtutes infusae tripliciter se habent ad Deum. Quaedam
              enim habent Deum pro objecto et fine, sicut theologicae. Quaedam non pro objecto in
              quod transeat earum actus, sed pro fine proximo: sicut patet de latria, quae aliquas
              servitutis protestationes quasi materiam habet, quas immediate ordinat in Deum quasi
              in finem; et tales virtutes propinquissimae sunt theologicis: unde et actus harum
              virtutum attribuuntur virtutibus theologicis, sicut proximis imperantibus. Unde
              dicitur in Augustino, quod fide, spe et caritate colitur Deus. Quaedam autem non
              habent Deum pro objecto, neque pro fine proximo, sed ultimo; sicut temperantia quae
              habet passiones pro materia, et quietem animi pro fine proximo; sed hanc ulterius
              ordinat ad Deum. Poenitentia autem quamvis non habeat Deum pro objecto, habet tamen
              Deum pro fine proximo: quia ad hoc in peccata commissa destruenda movetur ut Deo
              reconcilietur; et ideo actus ejus, scilicet peccatum expellere, vel justificare,
              quandoque fidei, quandoque caritati ascribitur.</p>
            <p xml:id="ta-l4d14q1-d1e448">Unde patet solutio ad tertium.</p>
            <p xml:id="ta-l4d14q1-d1e452">Ad quartum dicendum, quod medium in justitia non eodem modo accipitur, et in aliis
              virtutibus moralibus, ut in 3 Lib., dist. 33, dictum est. Accipitur enim justitiae
              medium per adaequationem rei ad rem. Haec autem adaequatio fit in justitia
              commutativa, quando ab eo qui plus habuit, aliquid subtrahitur; et ei qui minus
              habuit, additur. Ille autem qui alterum offendit vel laesit, plus habuit; et qui
              laesus est, habuit minus; inquantum huic subtractum est quod ei debebatur, et ille
              usus est propria voluntate in hoc quod non debuit; et ideo vindicativa justitia ab eo
              qui offensam fecit, quantum habuit plus debito, tantum subtrahit ei, et dat illi qui
              est laesus, dum ad honorem et in satisfactionem ejus alium punit. Sic ergo vindicativa
              justitia constituit medium in offensis, quae sunt ejus materia, non quidem tenendo
              medium in offensis, ut quasdam retineat et quasdam abjiciat (sicut temperantia ponit
              medium in delectationibus); sed omni offensae proportionando poenam debitam. Et
              similiter poenitentia pro quolibet peccato commisso poenam infert sibi ipsi debitam;
              non autem ita quod dimittat aliquod peccatum, et aliquod retineat.</p>

          </div>
          <div xml:id="ta-l4d14q1-Dd1e456">
            <head xml:id="ta-l4d14q1-Hd1e458">Quaestiuncula 5</head>
            <p xml:id="ta-l4d14q1-d1e461">Ad quintam quaestionem dicendum, quod quia justitia aequalitas quaedam est, ideo non
              potest esse vera adaequatio ubi non est perfecta ratio justitiae, sed aliquis
              justitiae modus; sicut dicit philosophus in 5 Ethic., quod domini ad servum non est
              simpliciter justum, sed dominativum justum. Cum ergo inter hominem et Deum sit maxima
              distantia, non poterit ibi esse dicta proprie justitia hominis ad Deum, sed aliquis
              justitiae modus quasi per similitudinem. Homo autem efficitur debitor alteri homini
              dupliciter. Uno modo per hoc quod ab eo sibi est datum, sicut in voluntariis
              communicationibus, puta in emptionibus et venditionibus. Alio modo per hoc quod ei
              subtraxit, sicut est in voluntariis communicationibus, ut est furtum, percussio, et
              hujusmodi. Et similiter aliquis efficitur Deo debitor per hoc quod ab eo aliquid
              recipit; et hac ratione Deo reddit debitum honorem latria, sive religio. Alio modo ex
              hoc quod contra Deum peccavit; et sic reddit Deo debitum poenitentia. Unde sicut
              religio ponitur pars justitiae a Tullio, non quidem quasi species, sed quasi pars
              potentialis, inquantum aliquem modum justitiae participat; ita etiam poenitentia pars
              justitiae debet poni.</p>
            <p xml:id="ta-l4d14q1-d1e464">Ad primum ergo dicendum, quod sicut dicit philosophus in Ethicis, ut habetur ex Lib.
              5, cap. 8, virtus non requirit semper aequale, sed sufficit quod possibile est, ut in
              honoribus ad parentes et deos; unde sicut latria est pars justitiae, quamvis non
              reddat aequalem honorem beneficiis acceptis; ita et poenitentia, quamvis non possit
              aliquid aequale reddere offensae praecedenti.</p>
            <p xml:id="ta-l4d14q1-d1e467">Ad secundum dicendum, quod sicut actus prudentiae conjungitur actibus aliarum
              virtutum moralium, ita etiam conjungitur actui poenitentiae; et secundum hoc procedit
              objectio. Vel dicendum, quod Glossa non loquitur de luctu poenitentiae, sed de luctu
              quo spretis terrenis ad caelestia suspiramus.</p>
            <p xml:id="ta-l4d14q1-d1e470">Ad tertium dicendum, quod poenitentia utitur temperantia ad finem suum; et secundum
              hoc intelligenda est auctoritas Isidori; non quod repellere carnalia desideria sit
              actus elicitus a poenitentia.</p>
            <p xml:id="ta-l4d14q1-d1e474">Ad quartum dicendum, quod verecundia est in alio genere quam poenitentia: quia
              verecundia est timor, ut dicit philosophus: sed poenitentia est dolor; et ideo non
              sunt idem, quamvis objectum utriusque sit turpe factum.</p>
            <p xml:id="ta-l4d14q1-d1e477">Ad quintum dicendum, quod poenitentiae est sufferre difficilia voluntarie assumpta;
              sed patientia est proprie in sustinendo difficilia ab aliis illata; et ideo non sunt
              idem.</p>

          </div>
          <div xml:id="ta-l4d14q1-Dd1e481">
            <head xml:id="ta-l4d14q1-Hd1e483">Quaestiuncula 6</head>
            <p xml:id="ta-l4d14q1-d1e486">Ad sextam quaestionem dicendum, quod poenitentia et vindicativa justitia circa idem
              aliquo modo sunt, scilicet circa punitionem offensae; sed differunt in duobus. Primo,
              quia vindicativa proprie inest in judice poenam infligente, quam reus quandoque invite
              sustinet; sed poenitentia est in ipso reo, qui voluntarius poenam sustinet pro culpa
              commissa. Secundo, quia vindicativa respicit offensam communiter; sed poenitentiae
              virtus respicit offensam Dei; unde oportet quod poenitentia consistat in emendatione
              offensae voluntarie assumpta, et talis qualis Deo competit. Sicut autem hominibus, qui
              vident ea quae foris parent, fit offensae recompensatio per aliqua exteriora; ita Deo,
              qui intuetur cor, oportet quod incipiat recompensatio fieri in ipso cordis affectu.
              Fit autem bene recompensatio praecedentis offensae exterius in duobus. Primo in hoc
              quod aliquis exterius poenam subit pro offensa quam fecit; secundo in hoc quod cavet
              in futurum ne similis offensa ab eo fiat; et haec duo oportet quod homo in corde
              exhibeat per poenitentiam: primo dolorem cordis pro malis quae fecit; secundo
              propositum de cetero talia non committendi; et haec duo praedicta definitio
              comprehendit, quamvis non in forma definitionis proponatur. Unde Magister ad formam
              debitam eam reducens, tria ponit; scilicet genus, in hoc quod dicit quod <quote xml:id="ta-l4d14q1-Qd1e488">est
                virtus</quote>; dolorem de praeteritis, in hoc quod dicit: <quote xml:id="ta-l4d14q1-Qd1e491">qua commissa mala
                plangimus</quote>; et propositum de futura emendatione, in hoc quod dicit:
                <quote xml:id="ta-l4d14q1-Qd1e494">cum emendationis proposito</quote>. Alia vero quae dicuntur, ad idem
              pertinent, ut in expositione litterae patebit.</p>
            <p xml:id="ta-l4d14q1-d1e498">Ad primum ergo dicendum, quod quia habitus per actus cognoscuntur, ideo consuetum est
              apud auctores ut habitus per actus definiant, ponentes actus loco habituum; sicut
              etiam differentiae accidentales interdum in definitionibus ponuntur pro essentialibus
              propter earum latentiam, ut dicit philosophus.</p>
            <p xml:id="ta-l4d14q1-d1e501">Ad secundum dicendum, quod illud quod pertinet ad corporalem immutationem, non
              pertinet ad virtutem quasi essentialis actus ejus; sed potest pertinere ad virtutem
              sicut materiale circa quod operatur virtus, quia etiam passiones corporales sunt
              materia virtutum; et secundum hoc dicendum, quod ipsius virtutis poenitentiae
              sensibilis dolor vel corporalis fletus potest esse quoddam materiale, inquantum haec
              Deo reddit poenitens quasi debitum pro offensa commissa; et ideo si per planctum
              significatur actus poenitentiae, tunc nihil aliud dicit quam detestationem; si autem
              dicat materiale poenitentiae, sic potest etiam sensibilem vel corporalem fletum
              dicere.</p>
            <p xml:id="ta-l4d14q1-d1e504">Ad tertium dicendum, quod quamvis peccatum sit praeteritum quantum ad actum, manet
              tamen quantum ad effectum vel reatus vel maculae vel offensae divinae; et sic potest
              aliquis de peccato dolere inquantum est praesens; dolor enim de praesenti est. Vel
              dicendum, et melius, quod quamvis voluntas completa non sit de impossibili, est tamen
              de ipso velleitas quaedam, idest voluntas conditionata: vellemus enim, si esset
              possibile, quod hoc non fuisset. Et secundum hoc etiam accipiunt ex conditione
              praedicta quamdam rationem praesentis, ut de iis possit esse dolor, qui non est nisi
              de praesentibus.</p>
            <p xml:id="ta-l4d14q1-d1e508">Ad quartum dicendum, quod quamvis ad poenitentiam, inquantum est poenitentia, non
              pertineat respectus ad futurum; tamen inquantum est emendatoria offensae commissae in
              Deum, exigit respectum in futurum, scilicet propositum de cetero cavendi; et hoc
              propositum intelligitur in hoc quod dicit: <quote xml:id="ta-l4d14q1-Qd1e510">flenda iterum non
              committere</quote>; idest, habere propositum non committendi. Vel intelligitur quantum
              ad perfectam poenitentiam, ut quod additur, non sit de essentia poenitentiae, sed de
              perfectione, quia sine hoc non consequitur ultimum fructum suum; vel ut referatur ad
              idem tempus, ut Magister dicit.</p>
            <p xml:id="ta-l4d14q1-d1e514">Ad quintum dicendum, quod Ambrosius ordinat partes definitionis secundum ordinem ad
              poenitentiam; quia illud quod est magis essentiale poenitentiae, primo ponit. Sed
              Augustinus ordinat per ordinem ad poenitentem; quia hoc prius occurrit ut a proposito
              peccandi desistat, quasi removens poenitentiae impedimentum.</p>
            <p xml:id="ta-l4d14q1-d1e517">Ad sextum dicendum, quod non est inconveniens de eodem dari diversas definitiones
              secundum diversa quae in rebus inveniuntur. Definitio igitur praemissa Gregorii et
              Ambrosii, quam Magister ad formam definitionis reducit, completissima est, quia tangit
              et genus et actum et objectum, et utrumque illorum quae ad emendationem Deo exhibendam
              requiruntur. Et in idem redit definitio Augustini posita in littera, scilicet:
                <quote xml:id="ta-l4d14q1-Qd1e519">poenitentia est quaedam vindicta dolentis</quote> etc.: nisi quod magis
              exprimit proximum genus ipsius; quia ponit ipsam non solum in genere virtutis, sed in
              genere justitiae, in hoc quod dicit eam vindictam; et differentias etiam magis
              proximas ad propriam speciem ponit, in hoc quod addit rationem punitionis ad dolorem.
              Et in idem redit definitio Ambrosii alia, quam ponit, quod poenitentia est dolor
              cordis et amaritudo animae pro malis quae quisque commisit; nisi quod non ponit unum
              eorum quae continent praedictae definitiones, scilicet detestationem peccati commissi.
              Alia autem notificatio, qua dicitur, quod poenitentia est res optima quae omnes
              defectus revocat ad perfectum, datur per effectum poenitentiae, et dicitur esse optima
              res non simpliciter, sed in genere declinationis a malo post peccatum commissum. Et
              similiter etiam illa Damasceni definitio: <quote xml:id="ta-l4d14q1-Qd1e522">poenitentia est remotio ab eo quod
                est contra naturam, in id quod est secundum naturam</quote> datur per effectum; et
              quasi in idem redeunt: quia peccatum quod in prima descriptione dicitur defectus, in
              secunda dicitur contra naturam esse; status autem gratiae vel virtutis, quae in prima
              definitione dicitur perfectio, in secunda dicitur secundum naturam esse, quia ad hoc
              natura est ordinata.</p>
          </div>
        </div>
        <div xml:id="ta-l4d14q1-Dd1e528" type="articulus">
          <head xml:id="ta-l4d14q1-Hd1e530">Articulus 2</head>

          <head xml:id="ta-l4d14q1-Hd1e533" type="questionTitle">Utrum virtus poenitentiae timore concipiatur</head>

          <div xml:id="ta-l4d14q1-Dd1e536">
            <head xml:id="ta-l4d14q1-Hd1e538">Quaestiuncula 1</head>
            <p xml:id="ta-l4d14q1-d1e541">Ad secundum sic proceditur. Videtur quod virtus poenitentiae timore non concipiatur.
              Quod enim est ex infusione, non habet causam in subjecto. Sed poenitentia, cum sit
              virtus, de qua Augustinus dicit, quod Deus eam in nobis sine nobis facit, est ex
              infusione. Ergo non habet causam in suo subjecto; et ita timore non concipitur.</p>
            <p xml:id="ta-l4d14q1-d1e544">Praeterea, illud quod in esse perfectum prodit, non tantum concipitur, sed etiam
              perfecte generatur. Sed poenitentia in esse perfectum prodit, quia etiam defectus ad
              perfectum revocat. Ergo ejus generatio non debet timore concipi.</p>
            <p xml:id="ta-l4d14q1-d1e547">Praeterea, plus provocatur homo ad poenitentiam ex expectatione gloriae quam ex
              comminatione poenae; unde Joannes poenitentiam praedicans dixit: <quote xml:id="ta-l4d14q1-Qd1e549">poenitentiam
                agite; appropinquabit enim regnum caelorum</quote>; Matth. 3. Sed expectatio gloriae
              pertinet ad spem, vel caritatem, quam excitat; poenae autem comminatio ad timorem.
              Ergo magis dicendum fuit, quod oriatur ex spe vel amore, quam ex timore.</p>
            <p xml:id="ta-l4d14q1-d1e553">Praeterea, si concipiatur timore; aut timore initiali, aut servili, aut mundano, aut
              casto. Non mundano, quia ille magis ad peccatum trahit; similiter etiam nec servili,
              quia ille non est simul cum poenitentia; generans autem et generatum, sive concipiens
              et conceptum, oportet esse simul; similiter nec initialis, aut castus, aut filialis,
              quia isti non praecedunt poenitentiam; oportet autem quod concipiens praecedat
              conceptum. Ergo nullo modo poenitentiae virtus timore concipitur.</p>
            <p xml:id="ta-l4d14q1-d1e557">Sed contra, secundum Augustinum, timor introducit ad caritatem. Sed introductio
              caritatis et aliarum virtutum est per poenitentiam. Ergo poenitentia a timore initium
              sumit.</p>
            <p xml:id="ta-l4d14q1-d1e560">Praeterea, contrariorum contraria sunt principia. Sed delectatio peccati ad peccatum
              attraxit. Ergo et acerbitas poenae a peccato revocat. Revocatio autem fit per
              poenitentiam. Ergo timor, qui poenam respicit, est poenitentiae principium.</p>

          </div>
          <div xml:id="ta-l4d14q1-Dd1e564">
            <head xml:id="ta-l4d14q1-Hd1e566">Quaestiuncula 2</head>
            <p xml:id="ta-l4d14q1-d1e569">Ulterius. Videtur quod poenitentia sit prima virtutum. Matth. 3, super illud:
                <quote xml:id="ta-l4d14q1-Qd1e571">poenitentiam agite</quote>, dicit Glossa: <quote xml:id="ta-l4d14q1-Qd1e574">prima virtus est per
                poenitentiam perimere veterem hominem, et vitia odire</quote>.</p>
            <p xml:id="ta-l4d14q1-d1e578">Praeterea, causa praecedit effectum. Sed poenitentia est causa justificationis, in
              qua omnes virtutes infunduntur. Ergo est prior aliis virtutibus.</p>
            <p xml:id="ta-l4d14q1-d1e581">Praeterea, in quolibet motu prius est recedere a termino quam ad terminum pervenire.
              Sed poenitentia ordinatur ad recessum a malo, omnes autem aliae virtutes ad
              consecutionem boni. Ergo poenitentia praecedit omnes alias virtutes.</p>
            <p xml:id="ta-l4d14q1-d1e584">Sed contra, fides est causa timoris. Sed timor praecedit poenitentiam sicut causa
              ejus. Ergo et fides; non ergo poenitentia est prima virtus.</p>
            <p xml:id="ta-l4d14q1-d1e588">Praeterea, poenitentia ex recta electione procedit, ut supra dictum est. Sed recta
              electio procedit ex qualibet virtute. Ergo poenitentia est posterior omnibus
              virtutibus.</p>

          </div>
          <div xml:id="ta-l4d14q1-Dd1e592">
            <head xml:id="ta-l4d14q1-Hd1e594">Quaestiuncula 3</head>
            <p xml:id="ta-l4d14q1-d1e597">Ulterius. Videtur quod poenitentia non sit fundamentum. Illud enim quod sequitur ad
              fundamentum, non debet dici fundamentum, sed superaedificatio. Sed fides, quae est
              fundamentum, ut habetur Hebr. 11, praecedit poenitentiam, ut dictum est. Ergo
              poenitentia non est fundamentum aliarum virtutum.</p>
            <p xml:id="ta-l4d14q1-d1e600">Praeterea, Eccl. 25, super illud: <quote xml:id="ta-l4d14q1-Qd1e602">quam magnus est qui invenit
                sapientiam</quote> etc., dicit Glossa: <quote xml:id="ta-l4d14q1-Qd1e605">timor domini sanctus permanet in
                saeculum; ipse est fidei fundamentum, et caritatis origo</quote>. Sed poenitentia
              sequitur timorem. Ergo ipsa non est fundamentum aliarum virtutum.</p>
            <p xml:id="ta-l4d14q1-d1e609">Praeterea, fundamenti non est fundamentum: quia sic iretur in infinitum. Sed quaedam
              aliae virtutes sunt fundamentum, sicut fortitudo, ut dicit Glossa, Luc. 12, super
              illud: <quote xml:id="ta-l4d14q1-Qd1e611">ne terreamini ab his qui occidunt corpus</quote>; et iterum, ut dicit
              Bernardus in Lib. de Consider., humilitas est quoddam fundamentum stabile virtutum.
              Ergo poenitentia non est fundamentum aliarum virtutum.</p>
            <p xml:id="ta-l4d14q1-d1e615">Sed contra est quod dicitur Hebr. 6, 1: <quote xml:id="ta-l4d14q1-Qd1e617" source="http://scta.info/resource/hebr6_1">non rursus jacientes fundamentum
                poenitentiae ab operibus mortuis</quote>.</p>
            <p xml:id="ta-l4d14q1-d1e622">Praeterea, fundamentum est prima pars aedificii. Sed primum quod est in aedificatione
              spirituali, est aedificium Satanae destruere; quod poenitentia facit. Ergo poenitentia
              est fundamentum.</p>

          </div>
          <div xml:id="ta-l4d14q1-Dd1e627">
            <head xml:id="ta-l4d14q1-Hd1e629">Quaestiuncula 4</head>
            <p xml:id="ta-l4d14q1-d1e632">Ulterius. Videtur quod non sit secunda tabula. Secundum enim non dicitur nisi
              respectu primi. Sed prima tabula in littera dicitur Baptismus, respectu cujus
              poenitentia non est secunda, quia non est secundum sacramentum, sed quarto loco
              Magister ipsum determinat. Ergo poenitentia non est secunda tabula.</p>
            <p xml:id="ta-l4d14q1-d1e635">Praeterea, Act. 2, 38, dicit Petrus: <quote xml:id="ta-l4d14q1-Qd1e637">poenitentiam agite, et baptizetur
                unusquisque vestrum</quote>. Ergo poenitentia non est secunda tabula post Baptismum,
              sed e converso.</p>
            <p xml:id="ta-l4d14q1-d1e641">Praeterea, Isai. 3, super illud: <quote xml:id="ta-l4d14q1-Qd1e643">peccatum suum quasi Sodoma
                praedicaverunt</quote>, dicit Glossa: <quote xml:id="ta-l4d14q1-Qd1e646">secunda tabula post naufragium
                poenitentia est; et consolatio miseriarum impietatem suam abscondere</quote>; et est
              Glossa Hieronymi. Sed poenitentia non abscondit peccata, sed magis revelat. Ergo non
              est secunda tabula.</p>
            <p xml:id="ta-l4d14q1-d1e650">Sed contra est quod Hieronymus dicit in littera: <quote xml:id="ta-l4d14q1-Qd1e652">prima tabula propter
                liberationem a primo naufragio</quote>. Sed Baptismus liberat a peccato originali,
              quod est primum naufragium; poenitentia ab actuali, quod est secundum. Ergo Baptismus
              est prima tabula; et poenitentia, secunda.</p>
          </div>
          <div xml:id="ta-l4d14q1-Dd1e657">
            <head xml:id="ta-l4d14q1-Hd1e659">Quaestiuncula 1</head>
            <p xml:id="ta-l4d14q1-d1e662">Respondeo dicendum ad primam quaestionem, quod virtutem poenitentiae Deus nobis
              infundit; sed dispositio aliqua ex parte nostra procedit, et secundum hoc habet
              aliquam originem in nobis. Sed quia humani actus non procedunt ex necessitate, sed ex
              libero arbitrio; ideo non potest assignari causa ex parte nostra alicujus actus
              nostri, ex quo semper procedat, sed ex quo ut in pluribus contingit propter
              dispositionem existentem in nobis ad hoc, quae tamen non necessario inclinat; unde
              omnes sermones morales sunt tales, ut philosophus in 1 Ethic. dicit, quod ut in
              pluribus oportet eos intelligere. Cum autem poenitentia sit revocatio a peccato, ut
              Damascenus dicit, oportet originem ejus in nobis accipi secundum dispositionem
              existentis in peccato. Ille autem qui in peccato est, non habet gustum sanum, ut ex
              dulcedine divinae bonitatis a peccato revocetur; sed habet affectum infectum amore sui
              inordinato; et ideo per poenas quae naturae suae contrariantur et voluntati, a peccato
              revocatur, ut philosophus in 10 Ethic., dicit de talibus, quod <quote xml:id="ta-l4d14q1-Qd1e664">proprias
                delectationes prosequuntur, et fugiunt oppositas tristitias; boni autem, et vere
                delectabilis neque intellectum habent, neque gustativi existunt</quote>; et ideo in
              eis ut in pluribus ex timore poenitentia initium sumit; quamvis etiam in aliquibus ex
              amore poenitentia inchoetur.</p>
            <p xml:id="ta-l4d14q1-d1e668">Ad primum ergo dicendum, quod quamvis non habeat causam in subjecto, habet tamen
              dispositionem in ipso; et secundum hoc origo poenitentiae hic assignatur.</p>
            <p xml:id="ta-l4d14q1-d1e671">Ad secundum dicendum, quod conceptio proprie dicitur generatio alicujus intra uterum.
              Et quia primum esse poenitentiae est in corde, postea autem prodit exterius per
              confessionem et satisfactionem; ideo, ut primam ejus originem designaret, dicit, quod
                <quote xml:id="ta-l4d14q1-Qd1e673">concipitur timore</quote>.</p>
            <p xml:id="ta-l4d14q1-d1e677">Ad tertium dicendum, quod bonitas Dei et gloria, quantum est de se, magis nata sunt
              revocare a peccato; sed non quantum est ex parte eorum qui in peccato sunt, qui
              praedictorum gustum non habent.</p>
            <p xml:id="ta-l4d14q1-d1e681">Ad quartum dicendum, quod poenitentia timore servili concipitur, qui poenam respicit.
              Nec oportet quod timor servilis et poenitentia sint simul: quia timor servilis non est
              causa esse ipsius poenitentiae, sed generationis ejus; sicut etiam sumptio medicinae
              est causa sanitatis, non tamen sunt simul.</p>

          </div>
          <div xml:id="ta-l4d14q1-Dd1e685">
            <head xml:id="ta-l4d14q1-Hd1e687">Quaestiuncula 2</head>
            <p xml:id="ta-l4d14q1-d1e690">Ad secundam quaestionem dicendum, quod virtutes omnes simul infunduntur quantum ad
              habitus; sed quod una dicatur prior altera, est quantum ad ordinem consideratum in
              earum actibus. Cum autem per virtutum actus homo tendat in Deum, oportet ordinem
              actuum considerari secundum ordinem eorum quae in motu sunt. Motum autem voluntatis,
              cujusmodi est motus virtutum moralium, praecedit motus cognitionis: quia appetibile
              imaginatum vel intellectum movet appetitum, ut dicitur in 3 de anima; et iterum
              aestimatio possibilitatis: quia electio, quae est principalis motus virtutis, non fit
              de impossibili aestimato. Motus autem appetitus in duobus consistit; scilicet in fuga
              mali, et in prosecutione boni: et haec duo diversimode ordinantur. Quandoque enim
              aliquis fugit malum propter desiderium boni, quandoque autem e converso; et hic motus
              est ut frequentius in reversione peccatoris ad Deum per poenitentiam, ut dictum est;
              et ideo motum poenitentiae praecedit motus fidei: quia <quote xml:id="ta-l4d14q1-Qd1e692" source="http://scta.info/resource/hebr11_6">accedentem ad Deum
                oportet credere</quote>; Hebr. 11, 6; et iterum motus spei conjunctus motui timoris,
              per quem fit aestimatio de possibilitate veniae consequendae; et ideo dicit Gregorius,
              quod poenitens movetur inter spem et timorem. Deinde ut in pluribus sequitur motus
              poenitentiae, et deinde motus caritatis et aliarum virtutum per ordinem. Quandoque
              etiam motus amoris motum poenitentiae praecedit, ut dictum est; sed ille amor non est
              caritatis, quia caritas amissa non recuperatur nisi per contritionem de peccatis
              praecedentibus, quae est motus poenitentiae virtutis. Et secundum hoc dicendum, quod
              poenitentia est prior quibusdam, scilicet caritate, et sequentibus ipsam; et posterior
              aliis, scilicet fide et spe.</p>
            <p xml:id="ta-l4d14q1-d1e696">Ad primum ergo dicendum, quod fides et spes non habent rationem perfectae virtutis,
              nisi secundum quod sunt informatae caritate; et secundum hoc poenitentiam sequuntur;
              et sic aliquo modo verum est quod est prima inter omnes virtutes.</p>
            <p xml:id="ta-l4d14q1-d1e699">Ad secundum dicendum, quod fides informis et spes etiam sine gratia habentur; et ideo
              eas in justificatione non oportet superaddi; et sic poenitentia earum causa non
              est.</p>
            <p xml:id="ta-l4d14q1-d1e702">Ad tertium dicendum, quod finis qui est prior in intentione, est ultimus in
              executione; et ideo, quamvis in motu corporali prius recedatur a termino quam ad
              terminum perveniatur, tamen in motu voluntatis est e contrario; quia propter bonum
              aliquod consequendum voluntas recedit a contrario, vel ab impedimento ejus.</p>
            <p xml:id="ta-l4d14q1-d1e706">Quartum concedimus, secundum hoc tamen quod fides non est virtus.</p>
            <p xml:id="ta-l4d14q1-d1e709">Ad quintum dicendum, quod poenitentia de malo commisso, quamvis ex electione boni
              possit provenire, tamen etiam ex alia causa quandoque contingit, scilicet ex fuga mali
              poenae, ut dictum est; et quando etiam ex electione boni contingit, primus
              poenitentiae motus non provenit ex electione boni formata per aliquem habitum alterius
              virtutis, sed per naturalem quemdam appetitum, vel etiam ex ipso habitu poenitentiae
              virtutis bono; et ideo primus motus poenitentiae praecedit motus aliarum virtutum. Sed
              non est inconveniens ut motus aliarum virtutum quandoque causent aliquos motus
              poenitentiae; sicut aliquis ex amore temperantiae, de luxuria praecedente motum
              poenitentiae habet: quia etiam interdum ex virtute sequente motus praecedentis
              virtutis oritur; sicut quis movetur in amorem Dei, qui castitatem praecipit, ex hoc
              quod castitas ei placet.</p>

          </div>
          <div xml:id="ta-l4d14q1-Dd1e713">
            <head xml:id="ta-l4d14q1-Hd1e715">Quaestiuncula 3</head>
            <p xml:id="ta-l4d14q1-d1e718">Ad tertiam quaestionem dicendum, quod fundamentum dicitur in spiritualibus ad
              similitudinem corporalis fundamenti; quod duas habet proprietates. Prima est quod
              ipsum est prima pars aedificii; alia est quod fundamento totum aedificium sustentatur;
              et ideo in spiritualibus fundamentum dicitur aliquid vel ratione prioritatis, vel
              ratione conservationis et sustentationis aliorum, aut etiam ratione utriusque.
              Prioritas autem attenditur dupliciter. Uno modo quantum ad disciplinam spiritualium;
              et sic illa quae primo occurrunt edocenda in Christiana religione, fundamentum
              dicuntur, Hebr. 6. Alio modo quantum ad vitam spiritualem; et sic fides dicitur
              simpliciter fundamentum primum; sed timor et poenitentia in genere eorum quae ad
              affectum pertinent quantum ad fugam mali; caritas autem quantum ad prosecutionem boni,
              prout dicitur Ephes. 3, 17; <quote xml:id="ta-l4d14q1-Qd1e720">in caritate radicati et fundati</quote>. Sed
              ratione sustentationis, in prosperis dicitur humilitas fundamentum, in adversis autem
              fortitudo. Poenitentia autem et timor in recedendo a malo, diversimode sunt
              fundamenta: quia timor est primum in isto toto genere quod est recedere a malo; sed
              poenitentia quantum ad hanc speciem quae est recedere a malo commisso; et ideo etiam
              timor praecedit poenitentiam; sicut principia generis praecedunt principia
              speciei.</p>
            <p xml:id="ta-l4d14q1-d1e724">Et per hoc patet solutio ad objecta.</p>

          </div>
          <div xml:id="ta-l4d14q1-Dd1e728">
            <head xml:id="ta-l4d14q1-Hd1e730">Quaestiuncula 4</head>
            <p xml:id="ta-l4d14q1-d1e733">Ad quartam quaestionem dicendum, quod locutio Hieronymi est metaphorica. Illi enim
              qui prospero itinere mare navigant, prima tabula sustentantur, scilicet ipsa navi
              integra; sed naufragium passi, alicujus tabulae navis fractae auxilio ad portum
              salutis ducuntur; et haec est secunda tabula quae est post naufragium: non quod sit
              secunda post naufragium; sed quia existens post naufragium, est secunda a prima quae
              erat ante naufragium. Unde consuetudo sua est, ut patet ejus dicta legenti, ut omne
              illud quod praestat remedium post aliquod periculum eveniens, secundam tabulam post
              naufragium vocet. Gratia autem baptismalis, per quam in Ecclesia collocamur, cujus
              figura fuit arca Noe, dicitur prima tabula ante naufragium. Sed quia per peccatum
              mortale naufragium passis et a gratia innocentiae cadentibus non restat aliquod
              remedium nisi poenitentia, ideo poenitentia secunda tabula dicitur.</p>
            <p xml:id="ta-l4d14q1-d1e736">Ad primum ergo dicendum, quod alia sacramenta non subveniunt naufragium passis per
              peccatum mortale sine poenitentia; et ideo non possunt dici secunda tabula, sicut
              poenitentia, quae post lapsum subvenit; unde quamvis non sit secundum sacramentum, est
              tamen secunda tabula.</p>
            <p xml:id="ta-l4d14q1-d1e739">Ad secundum dicendum, quod Petrus non loquitur ibi de poenitentiae sacramento, sed de
              poenitentia quae requiritur in Baptismo, quae ad primam tabulam pertinet.</p>
            <p xml:id="ta-l4d14q1-d1e742">Ad tertium dicendum, quod illa absconsio peccati de qua Hieronymus ibi loquitur, non
              contrariatur illi manifestationi quae fit in poenitentia, sed illi quam faciunt illi
              qui effrontes in peccatis existentes gloriantur cum male fecerint, et se de peccatis
              jactant; et haec absconsio ad verecundiam pertinet; et secundum eamdem similitudinem
              dicitur secunda tabula: quia prima tabula prosperae navigationis est ut homo peccatum
              non committat; secunda, ut de peccato commisso erubescat. Sed per hanc tabulam non
              datur sufficiens remedium, nisi quatenus ad emendationem peccati et poenitentiam
              ducit; et ita non proprie dicitur secunda tabula sicut poenitentia; tamen secunda
              tabula dici potest: quia tabula secunda in naufragio corporali non semper a periculo
              liberat, etsi periculum, quantum est de se, aliquo modo impediat.</p>
          </div>
        </div>
        <div xml:id="ta-l4d14q1-Dd1e747" type="articulus">
          <head xml:id="ta-l4d14q1-Hd1e749">Articulus 3</head>

          <head xml:id="ta-l4d14q1-Hd1e752" type="questionTitle">Utrum poenitentia sit in qualibet vi</head>

          <div xml:id="ta-l4d14q1-Dd1e755">
            <head xml:id="ta-l4d14q1-Hd1e757">Quaestiuncula 1</head>
            <p xml:id="ta-l4d14q1-d1e760">Ad tertium sic proceditur. Videtur quod poenitentia sit in qualibet vi. Nihil enim
              agit ubi non est. Sed poenitentia expellit peccatum a qualibet vi. Ergo est in
              qualibet vi.</p>
            <p xml:id="ta-l4d14q1-d1e763">Item, videtur quod sit in concupiscibili. Quia poenitentia est dolor. Sed dolor est
              in concupiscibili, sicut et gaudium. Ergo poenitentia est in concupiscibili.</p>
            <p xml:id="ta-l4d14q1-d1e766">Item, videtur quod sit in irascibili. Quia poenitentia est quaedam vindicta dolentis.
              Sed vindicta pertinet ad irascibilem, quia ira est appetitus vindictae. Ergo
              poenitentia est in irascibili.</p>
            <p xml:id="ta-l4d14q1-d1e769">Item, videtur quod sit in memoria. Quia sicut timor est de futuro, et gaudium de
              praesenti, ita memoria de praeterito. Sed poenitentia est de malo commisso, quod est
              praeteritum. Ergo est in memoria.</p>
            <p xml:id="ta-l4d14q1-d1e773">Item, videtur quod sit in ratione. Quia poenitentia est pars justitiae. Sed justitia
              est in ratione. Ergo et poenitentia.</p>

          </div>
          <div xml:id="ta-l4d14q1-Dd1e777">
            <head xml:id="ta-l4d14q1-Hd1e779">Quaestiuncula 2</head>
            <p xml:id="ta-l4d14q1-d1e782">Ulterius. Videtur quod in innocentibus poenitentia esse non possit. Quia poenitere
              est commissa mala plangere. Sed innocentes nullum malum commiserunt. Ergo in eis
              poenitentia non est.</p>
            <p xml:id="ta-l4d14q1-d1e785">Praeterea, poenitentia ex suo nomine importat poenam. Sed innocentibus non debetur
              poena. Ergo non est in eis poenitentia.</p>
            <p xml:id="ta-l4d14q1-d1e788">Praeterea, poenitentia in idem coincidit cum vindicativa justitia, ut supra dictum
              est. Sed omnibus existentibus innocentibus, vindicativa justitia locum non haberet.
              Ergo nec poenitentia; et ita non est in innocentibus.</p>
            <p xml:id="ta-l4d14q1-d1e791">Sed contra, omnes virtutes simul infunduntur. Sed poenitentia est virtus. Cum ergo
              innocentibus in Baptismo infundantur aliae virtutes; infunditur etiam poenitentia.</p>
            <p xml:id="ta-l4d14q1-d1e795">Praeterea, ille qui nunquam fuit infirmus corporaliter, dicitur sanabilis. Ergo et
              similiter qui nunquam fuit infirmus spiritualiter. Sed sicut sanatio in actu a vulnere
              peccati non est nisi per actum poenitentiae, ita nec sanabilitas nisi per habitum.
              Ergo ille qui nunquam habuit infirmitatem peccati, habet habitum poenitentiae.</p>

          </div>
          <div xml:id="ta-l4d14q1-Dd1e799">
            <head xml:id="ta-l4d14q1-Hd1e801">Quaestiuncula 3</head>
            <p xml:id="ta-l4d14q1-d1e804">Ulterius. Videtur quod sancti homines qui sunt in gloria, non habeant poenitentiam.
              Quia, sicut dicit Gregorius in moralibus, beati peccatorum recordantur, sicut nos sani
              sine dolore dolorum memoramur. Sed poenitentia est dolor cordis, ut dictum est. Ergo
              sancti in patria non habent poenitentiam.</p>
            <p xml:id="ta-l4d14q1-d1e807">Praeterea, sancti in patria sunt Christo conformes. Sed in Christo non fuit
              poenitentia, nec fides, quae est principium poenitentiae. Ergo nec in sanctis in
              patria erit poenitentia.</p>
            <p xml:id="ta-l4d14q1-d1e810">Praeterea, frustra est habitus qui ad actum non reducitur. Sed sancti in patria non
              poenitebunt actu; quia sic esset eis aliquid contra votum. Ergo non erit in eis
              habitus poenitentiae.</p>
            <p xml:id="ta-l4d14q1-d1e813">Sed contra, poenitentia est pars justitiae. Sed justitia est immortalis et perpetua,
              et in patria remanebit. Ergo et poenitentia.</p>
            <p xml:id="ta-l4d14q1-d1e817">Praeterea, in vitis patrum legitur a quodam patre dictum, quod etiam Abraham
              poenitebit de hoc quod non plura bona fecit. Sed magis debet aliquis poenitere de malo
              commisso quam de bono omisso, ad quod non tenebatur; quia de tali bono loquitur. Ergo
              erit ibi poenitentia de malis commissis.</p>

          </div>
          <div xml:id="ta-l4d14q1-Dd1e822">
            <head xml:id="ta-l4d14q1-Hd1e824">Quaestiuncula 4</head>
            <p xml:id="ta-l4d14q1-d1e827">Ulterius. Videtur quod etiam Angelus, bonus seu malus, sit susceptivus poenitentiae.
              Quia timor est initium poenitentiae. Sed in eis est timor; Jac. 2, 19: <quote xml:id="ta-l4d14q1-Qd1e829">Daemones
                credunt et contremiscunt</quote>. Ergo in eis potest esse poenitentia.</p>
            <p xml:id="ta-l4d14q1-d1e833">Praeterea, philosophus dicit in 9 Ethic., quod poenitudine replentur mali, et haec
              est maxima poena eis. Sed Daemones maxime sunt pravi, nec aliqua poena eis deest. Ergo
              Daemones possunt poenitere.</p>
            <p xml:id="ta-l4d14q1-d1e836">Praeterea, facilius movetur aliquid in id quod est secundum naturam quam in id quod
              est contra naturam; sicut aqua quae per violentiam est calefacta, etiam per seipsam ad
              naturalem proprietatem redit. Sed Angelus potest mutari in peccatum, quod est contra
              omnem naturam eorum. Ergo multo fortius potest revocari in id quod est secundum
              naturam. Et hoc facit poenitentia. Ergo sunt susceptibiles poenitentiae.</p>
            <p xml:id="ta-l4d14q1-d1e839">Praeterea, idem judicium est secundum Damascenum, de Angelis et de animabus
              separatis. Sed in animabus separatis potest esse poenitentia, ut quidam dicunt, sicut
              in animabus beatis quae sunt in patria. Ergo et in Angelis potest esse
              poenitentia.</p>
            <p xml:id="ta-l4d14q1-d1e843">Sed contra, per poenitentiam homo reparatur ad vitam, peccato dimisso. Sed hoc est
              impossibile in Angelis, ut in 2 Lib., dist. 7, qu. 1, art. 2, dictum est. Ergo non
              sunt susceptibiles poenitentiae.</p>
            <p xml:id="ta-l4d14q1-d1e846">Praeterea, Damascenus, dicit quod homo fungitur poenitentia propter corporis
              infirmitatem. Sed Angeli sunt incorporei. Ergo in eis non potest esse poenitentia.</p>
          </div>
          <div xml:id="ta-l4d14q1-Dd1e850">
            <head xml:id="ta-l4d14q1-Hd1e852">Quaestiuncula 1</head>
            <p xml:id="ta-l4d14q1-d1e855">Respondeo dicendum ad primam quaestionem, quod quidam dicunt, subjectum omnis
              virtutis esse liberum arbitrium. Sed hoc non potest esse; quia omnis actus humanus
              ordinatus elicitive procedit ab aliqua virtute humana; quaelibet autem potentia humana
              habet aliquem actum ordinatum (et dico potentiam humanam rationem, vel quae rationi
              obediat); et ideo in omni tali potentia potest esse virtus, quae eliciat ordinatum
              actum illius potentiae; et de hoc in 3 Lib., dist. 33, qu. 2, art. 4, quaestiunc. 1,
              plura dicta sunt. Et ideo quidam dicunt, quod poenitentia est in omnibus viribus. Sed
              hoc non potest esse; quia unus habitus non potest esse nisi unius potentiae, sicut una
              forma nisi unius materiae, et unum accidens non nisi unius subjecti. Et ideo alii
              dicunt, quod est in irascibili; quia, ut dicit Augustinus, est vindicta quaedam quam
              appetit ira. Sed hoc non potest esse; quia vindictam expetere de altero, quod
              arduitatem habet, ad irascibilem pertinet; sed vindictam pati non videtur esse
              irascibilis. Et ideo quidam dicunt, quod poenitentia est dolor, et propter hoc est in
              concupiscibili. Sed hoc etiam non valet; quia ille dolor qui est in concupiscibili,
              est passio; dolor autem qui est actus poenitentiae, non est passio. Et ideo dicendum
              cum aliis, quod poenitentia est pars justitiae; et ideo, cum justitia sit in ratione,
              non quidem quantum ad partem cognitivam, sed quantum ad affectivam; et poenitentia in
              ratione est, inquantum est virtus; sed poenitentia quae est passio, est in
              concupiscibili sicut in subjecto, quia est dolor quidam. Sed haec passio est quasi
              materiale in poenitentia virtute, quia poenitentia virtus hunc dolorem recompensat pro
              peccatis commissis; sicut et poena quam patitur reus, est materiale in vindicativa
              justitia.</p>
            <p xml:id="ta-l4d14q1-d1e858">Ad primum ergo dicendum, quod poenitentia non expellit omne peccatum formaliter, sed
              quasi active; unde non oportet quod sit ut in subjecto in qualibet vi ubi potest esse
              peccatum; sed quod ea quae sunt in illis virtutibus, subjiciantur ei quasi materialia;
              et hoc poenitentia habet, inquantum est in ratione, cui omnes aliae vires subduntur
              quasi ab ipsa motae et regulatae.</p>
            <p xml:id="ta-l4d14q1-d1e861">Ad secundum dicendum, quod dolor qui est in concupiscibili, non est actus
              poenitentiae virtutis, sed materiale, ut dictum est; sed dolor qui est detestatio
              culpae commissae, est actus ejus; et hoc est voluntatis, in qua est justitia, cujus
              actus est detestari inaequalitatem praeexistentem, et eam ad aequalitatem
              reducere.</p>
            <p xml:id="ta-l4d14q1-d1e864">Ad tertium dicendum, quod exhibitio vindictae est materialis in poenitentia, sicut
              etiam in justitia vindicativa; non enim exhibet vindictam ex appetitu vindictae, sed
              ad aequalitatem restituendam.</p>
            <p xml:id="ta-l4d14q1-d1e868">Ad quartum dicendum, quod quamvis poenitentia sit de praeterito, sicut memoria, tamen
              respicit affectum; memoria autem est potentia pure cognoscitiva; et ideo in ea non
              potest esse poenitentia.</p>
            <p xml:id="ta-l4d14q1-d1e871">Quintum concedimus.</p>

          </div>
          <div xml:id="ta-l4d14q1-Dd1e875">
            <head xml:id="ta-l4d14q1-Hd1e877">Quaestiuncula 2</head>
            <p xml:id="ta-l4d14q1-d1e880">Ad secundam quaestionem dicendum, quod habitus medius est inter potentiam et actum.
              Et quia remoto priori, removetur posterius, non autem e converso; ideo remota potentia
              ad actum, removetur habitus, non autem remoto actu. Et quia subtractio materiae tollit
              actum, propter hoc quod actus non potest esse sine materia in quam transit; ideo
              habitus alicujus virtutis competit alicui cui non suppetit materia, propter hoc quod
              suppetere potest, et ita in actum exire; sicut pauper homo potest habere habitum
              magnificentiae, sed non actum, quia non habet magnitudinem divitiarum, quae sunt
              materia magnificentiae, sed potest habere: et ideo cum innocentes in statu innocentiae
              non habeant peccata commissa, quae sunt materia poenitentiae, sed possint habere;
              actus poenitentiae in eis esse non potest; sed habitus potest; et hoc, si gratiam
              habeant, cum qua omnes virtutes infunduntur.</p>
            <p xml:id="ta-l4d14q1-d1e883">Ad primum ergo dicendum, quod quamvis non commiserint, possunt tamen committere; et
              ideo eis habitum poenitentiae habere competit. Sed tamen habitus iste nunquam in actum
              exire potest, nisi forte respectu venialium peccatorum, quia peccata mortalia tollunt
              ipsum. Nec tamen est frustra, quia est perfectio potentiae naturalis.</p>
            <p xml:id="ta-l4d14q1-d1e886">Ad secundum dicendum, quod quamvis non sit eis debita poena in actu, tamen in eis est
              possibile esse aliquid pro quo eis poena debeatur.</p>
            <p xml:id="ta-l4d14q1-d1e889">Ad tertium dicendum, quod remanente potentia ad peccandum, adhuc haberet locum
              vindicativa justitia secundum habitum, quamvis non secundum actum, si peccata actu non
              essent.</p>

          </div>
          <div xml:id="ta-l4d14q1-Dd1e893">
            <head xml:id="ta-l4d14q1-Hd1e895">Quaestiuncula 3</head>
            <p xml:id="ta-l4d14q1-d1e898">Ad tertiam quaestionem dicendum, quod virtutes cardinales in patria remanebunt; sed
              secundum actus quos habent in fine suo, ut in 3 Lib., dist. 33, qu. 1, art. 4, in
              corp., dictum est; et ideo cum poenitentia virtus, sit pars justitiae, quae est
              habitus cardinalis, quicumque habet habitum poenitentiae in hac vita, habebit in
              futura; sed non habebit eumdem actum quem nunc habet, sed alium, scilicet gratias
              agere Deo pro misericordia relaxante peccata.</p>
            <p xml:id="ta-l4d14q1-d1e901">Ad primum ergo dicendum, quod illa auctoritas probat quod non habent eumdem actum
              quem hic habet poenitentia; et hoc concedimus.</p>
            <p xml:id="ta-l4d14q1-d1e904">Ad secundum dicendum, quod Christus non potuit peccare, ut in 3 Lib., dist. 12, qu.
              2, art. 1, dictum est, et ideo materia hujus virtutis non competit sibi nec actu nec
              potentia; et propter hoc non est simile de ipso et de aliis.</p>
            <p xml:id="ta-l4d14q1-d1e907">Ad tertium dicendum, quod poenitere, proprie loquendo, prout dicit actum poenitentiae
              qui nunc est, non erit in patria; nec tamen habitus frustra erit, quia alium actum
              habebit.</p>
            <p xml:id="ta-l4d14q1-d1e911">Quartum concedimus.</p>
            <p xml:id="ta-l4d14q1-d1e914">Sed quia quinta ratio probat quod etiam idem actus poenitentiae erit in patria qui
              modo est; ideo dicendum ad quintum, quod voluntas nostra in patria erit omnino
              conformis voluntati Dei; unde sicut Deus voluntate antecedente vult omnia esse bona et
              per consequens nihil esse mali, non autem voluntate consequente; ita etiam est de
              beatis; et talis voluntas improprie dicitur ab illo sancto patre poenitentia.</p>

          </div>
          <div xml:id="ta-l4d14q1-Dd1e918">
            <head xml:id="ta-l4d14q1-Hd1e920">Quaestiuncula 4</head>
            <p xml:id="ta-l4d14q1-d1e923">Ad quartam quaestionem dicendum, quod poenitentia in nobis dupliciter accipitur. Uno
              modo secundum quod est passio; sic enim nihil aliud est quam dolor vel tristitia de
              malo commisso. Et quamvis secundum quod est passio, non sit nisi in concupiscibili,
              tamen aliquis voluntatis actus similitudinarie poenitentia dicitur, quo quidem
              detestatur quod facit; sicut etiam timor et aliae passiones dantur in intellectivo
              appetitu, ut in 3 Lib., dist. 26, qu. 1, art. 5 dictum est. Alio modo accipitur
              secundum quod est virtus; et hoc modo detestari malum commissum cum emendationis
              proposito et in tentione expiandi, vel Deum placandi de offensa commissa, est actus
              ejus. Detestatio autem mali competit alicui secundum quod habet ordinem naturalem ad
              bonum. Et quia in nulla creatura talis inclinatio totaliter tollitur; ideo etiam in
              damnatis talis detestatio manet, et per consequens poenitentia passio, vel similis ei,
              ut dicitur Sap. 5, 3: <quote xml:id="ta-l4d14q1-Qd1e925">intra se gementes, et poenitentiam agentes</quote>. Et
              haec quidem poenitentia, cum non sit habitus, sed passio vel actus, nullo modo in
              beatis Angelis esse potest, in quibus peccata commissa non praecesserunt; sed in malis
              Angelis est, cum sit eadem ratio de ipsis et de animabus damnatorum; quia secundum
              Damascenum, quod est homini mors, hoc est Angelis casus. Sed peccatum Angeli est
              irremissibile, ut in 2 Lib., dist. 7, qu. 1, art. 2, dictum est. Et quia peccatum, ut
              est remissibile vel expiabile, est propria materia istius virtutis quae poenitentia
              dicitur; ideo cum materia non possit eis competere, non adest eis potentia exeundi in
              actu; et ideo nec habitus eis convenit; et ideo Angeli susceptivi poenitentiae
              virtutis esse non possunt.</p>
            <p xml:id="ta-l4d14q1-d1e929">Ad primum ergo dicendum, quod ex timore in eis generatur aliquis poenitentiae motus,
              sed non quae sit virtus.</p>
            <p xml:id="ta-l4d14q1-d1e932">Et similiter dicendum ad secundum.</p>
            <p xml:id="ta-l4d14q1-d1e935">Ad tertium dicendum, quod quidquid in eis est naturale, totum est bonum, et ad bonum
              inclinans; sed liberum arbitrium in eis est in malitia obstinatum. Et quia motus
              virtutis et vitii non consequitur inclinationem naturae, sed magis motum liberi
              arbitrii; ideo non oportet quod quamvis naturaliter inclinetur ad bonum, motus
              virtutis in eis sit, vel esse possit.</p>
            <p xml:id="ta-l4d14q1-d1e939">Ad quartum dicendum, quod non est eadem ratio de Angelis sanctis et animabus sanctis;
              quia in animabus sanctis praecessit vel praecedere potuit peccatum remissibile, non
              autem in Angelis; et ita, quamvis sint similes quantum ad statum praesentem, non tamen
              quantum ad statum praeteritum, quem poenitentia respicit directe.</p>
          </div>
        </div>
        <div xml:id="ta-l4d14q1-Dd1e945" type="articulus">
          <head xml:id="ta-l4d14q1-Hd1e947">Articulus 4</head>

          <head xml:id="ta-l4d14q1-Hd1e950" type="questionTitle">Utrum de ratione verae poenitentiae sit quod usque in finem
            vitae continuetur</head>

          <div xml:id="ta-l4d14q1-Dd1e953">
            <head xml:id="ta-l4d14q1-Hd1e955">Quaestiuncula 1</head>
            <p xml:id="ta-l4d14q1-d1e958">Ad quartum sic proceditur. Videtur quod de ratione verae poenitentiae sit quod usque
              in finem vitae continuetur. Poenitentia enim est quasi quaedam recompensatio Deo facta
              pro offensa commissa. Sed offensa fuit infinita; unde aeterna poena debetur pro
              peccato mortali. Ergo et poenitentia delens hanc culpam, ad hoc quod sit vera, oportet
              quod usque in finem duret.</p>
            <p xml:id="ta-l4d14q1-d1e961">Praeterea, nihil destruitur nisi a fortiori se. Sed poenitentia est fortius quam
              peccatum, quia expellit ipsum. Cum ergo vera poenitentia non possit discontinuari nisi
              per peccatum, videtur quod si fuerit vera, nullo modo a statu poenitentiae quis cadere
              possit.</p>
            <p xml:id="ta-l4d14q1-d1e964">Praeterea, facilius est peccatum impedire ne fiat, quam peccatum factum destruere.
              Sed poenitentia destruit peccatum factum. Ergo multo fortius impedit ne aliquod
              peccatum committatur; et sic idem quod prius.</p>
            <p xml:id="ta-l4d14q1-d1e967">Sed contra, Baptismus est efficacius sacramentum quam poenitentia, qui etiam
              totaliter poenam tollit. Sed gratia baptismalis tollitur per peccatum sequens. Ergo
              multo fortius poenitentia.</p>
            <p xml:id="ta-l4d14q1-d1e971">Praeterea, nulla virtus potest remanere sine caritate; et ea habita, omnes habentur.
              Sed caritatem semel habitam contingit amitti, ut in 3 Lib., dist. 33, qu. 1, art. 1,
              dictum est. Ergo et poenitentiam.</p>

          </div>
          <div xml:id="ta-l4d14q1-Dd1e975">
            <head xml:id="ta-l4d14q1-Hd1e977">Quaestiuncula 2</head>
            <p xml:id="ta-l4d14q1-d1e980">Ulterius. Videtur quod necesse sit dolorem poenitentiae per gaudium interrumpi.
              Gaudium enim et dolor sunt affectiones contrariae. Sed contraria non sunt nata esse in
              eodem. Ergo, cum oporteat poenitentem aliquando de sua poenitentia gaudere, ut in
              littera dicitur, oportet quod dolor per illud gaudium interrumpatur.</p>
            <p xml:id="ta-l4d14q1-d1e983">Praeterea, sicut mali dolent de suo gaudio, ita boni gaudent de suo dolore. Sed
              philosophus in 9 Ethic. dicit, quod mali de hoc quod delectati sunt, postmodum dolent;
              quod non potest esse simul dum delectantur. Ergo nec boni simul cum dolent, possunt
              gaudere de hoc quod dolent.</p>
            <p xml:id="ta-l4d14q1-d1e986">Praeterea, si dicatur quod dolor est causa gaudii, et sic possunt esse simul; contra.
              Contrarium non est causa sui contrarii. Sed dolor est contrarium gaudio. Ergo non
              potest esse causa ipsius.</p>
            <p xml:id="ta-l4d14q1-d1e989">Sed contra, <ref xml:id="ta-l4d14q1-Rd1e991" corresp="#ta-l4d14q1-Qd1e991">Galat. 5</ref>, super illud: <quote xml:id="ta-l4d14q1-Qd1e991" source="http://scta.info/resource/gal5_22">fructus autem spiritus</quote>, dicit
              Glossa interlinealis quod virtutes fructus dicuntur, quia suos possessores sancta
              delectatione delectant. Sed poenitentia est virtus. Ergo in suo actu, qui est dolere,
              habet delectationem.</p>
            <p xml:id="ta-l4d14q1-d1e996">Praeterea, secundum philosophum in 2 Ethic., signum generati habitus oportet accipere
              fientem in opere delectationem. Sed poenitentia est habitus quidam. Ergo actus ejus
              habet delectationem; ergo non interrumpitur per gaudium.</p>

          </div>
          <div xml:id="ta-l4d14q1-Dd1e1000">
            <head xml:id="ta-l4d14q1-Hd1e1002">Quaestiuncula 3</head>
            <p xml:id="ta-l4d14q1-d1e1005">Ulterius. Videtur quod poenitentia iterari non possit. Sicut enim Baptismus habet
              efficaciam a passione Christi, ita poenitentia, et omnia alia sacramenta. Sed quia
              passio Christi est una, ideo Baptismus iterari non potest. Ergo nec poenitentia potest
              iterari.</p>
            <p xml:id="ta-l4d14q1-d1e1008">Praeterea, sicut dicit Gregorius, facilitas veniae incentivum praebet delinquendi.
              Sed Deus non debet alicui dare peccandi occasionem. Ergo non debet dare locum
              poenitentiam iterandi.</p>
            <p xml:id="ta-l4d14q1-d1e1011">Praeterea, spiritualis curatio, quae per poenitentiam fit, signatur per corporales
              curationes, quas dominus miraculose fecit. Sed in illis curationibus non legitur quod
              aliquem bis sanaverit. Ergo nec per poenitentiam aliquis bis potest spiritualiter
              curari.</p>
            <p xml:id="ta-l4d14q1-d1e1014">Sed contra est quod dicitur Eccli. 2, 23: <quote xml:id="ta-l4d14q1-Qd1e1016">secundum magnitudinem ejus, sic et
                misericordia illius cum eo est</quote>. Ergo et misericordia; non ergo coarctatur
              per unam poenitentiam, ut postmodum ad se conversis non parcat.</p>
            <p xml:id="ta-l4d14q1-d1e1021">Praeterea, Matth. 12, dicitur: qui peccat in patrem vel filium, remittetur ei. Sed
              contingit quod post peractam poenitentiam aliquis peccet per infirmitatem, quod est in
              patrem peccare; et per ignorantiam, quod est in filium peccare. Ergo tale peccatum
              remittetur; ergo poenitentia potest iterari.</p>
          </div>
          <div xml:id="ta-l4d14q1-Dd1e1026">
            <head xml:id="ta-l4d14q1-Hd1e1028">Quaestiuncula 1</head>
            <p xml:id="ta-l4d14q1-d1e1031">Respondeo dicendum ad primam quaestionem quod opinio ista quae posuit quod nullus
              homo a vera poenitentia possit excidere, est erronea, et conformis illi quae in 3 Lib.
              posita est, dist. 26, qu. 1, art. 1, quod caritas semel habita non possit amitti. Sed
              tamen de caritate videbantur magis moveri, considerantes efficaciam ejus, ex qua
              apparebat quod non posset per aliquod peccatum vinci. Sed de poenitentia videbantur
              moveri, quia ad integritatem poenitentiae requiritur continuatio usque in finem vitae.
              Sed utrumque frivolum est. Primo, quia quantumcumque aliqua virtus efficaciam habeat,
              flexibilitatem a libero arbitrio non tollit, dum est in statu viae. Similiter illud
              quod futurum est, non potest esse de substantia vel de integritate alicujus virtutis,
              nisi secundum quod est praesens in apprehensione vel in voluntate; quia virtus quantum
              ad habitum non expectat aliquid in futurum; habitus enim virtutis est de rebus
              permanentibus, non de successivis; unde totam perfectionem suam habet simul in
              instanti; quae tota simul in unum actum potest effluere, quia actus sunt similes
              habitibus, ut dicitur in 3 Ethic. Et sic quod futurum est, non est de integritate vel
              essentia ipsius. Unde cum poenitentia sit virtus, et secundum quod est sacramentum,
              non se extendat ultra actum virtutis; non est de integritate poenitentiae essentiali
              futuri continuatio, nisi ut sit in proposito; et ideo potest esse vera poenitentia, et
              tamen ab ea postmodum aliquis excidet.</p>
            <p xml:id="ta-l4d14q1-d1e1034">Ad primum ergo dicendum, quod sicut offensa habuit infinitatem, ita etiam et unus
              contritionis actus habet quamdam infinitatem, tum ex virtute gratiae quae dat operibus
              infinitum valorem, ut scilicet per ea homo infinitum bonum mereatur; tum ex merito
              Christi, quod operatur in omnibus sacramentis, et in omnibus meritis.</p>
            <p xml:id="ta-l4d14q1-d1e1037">Ad secundum dicendum, quod nec poenitentia nec aliqua virtus agit de necessitate, sed
              ex libertate arbitrii; et ideo quamvis poenitentia sit fortior quam peccatum, et per
              hoc possit peccatum expellere; tamen homo poenitentiae virtutem habens, potest sponte
              se peccato subjicere.</p>
            <p xml:id="ta-l4d14q1-d1e1040">Ad tertium dicendum, quod aliquando homo vincitur a debiliori, qui fortiorem vincit,
              quia non tantam curam adhibet; et similiter poenitens propter negligentiam a peccato
              nondum commisso vincitur, qui per poenitentiam a peccato commisso liberatus fuit.</p>

          </div>
          <div xml:id="ta-l4d14q1-Dd1e1044">
            <head xml:id="ta-l4d14q1-Hd1e1046">Quaestiuncula 2</head>
            <p xml:id="ta-l4d14q1-d1e1049">Ad secundam quaestionem dicendum, quod gaudium et tristitia secundum genus sunt
              contraria; non tamen quodlibet gaudium cuilibet tristitiae opponitur, sed ei quae est
              de eodem. Si autem de contrariis sunt vel de diversis, unum potest esse causa
              alterius, vel materiale ad ipsum; qui enim de praesentia gaudet, eo ipso sequitur quod
              de absentia tristatur. Similiter etiam quando de aliquo tristari est nobis utile vel
              decens, tristitia potest esse materia gaudii. Si ergo gaudium et tristitia directe
              contraria accipiantur, sic non possunt simul esse in eodem secundum idem; si autem
              sint de diversis vel contrariis, sic quidem quantum ad causam suam possunt simul esse,
              quia potest esse voluntas de uno et voluntas de altero; et similiter si unum sit ratio
              alterius. Sed quantum ad sensum qui requiritur in utroque, quia gaudium non est sine
              perceptione convenientis, neque tristitia sine perceptione nocivi, impossibile est
              quod utrumque simul intense insit: quia anima quando intense occupatur circa unum,
              retrahitur ab altero; sed imperfecte possunt esse simul; ita tamen quod unum nunc sit
              perfectius, et aliud postmodum. Dolor autem qui est in poenitentia, est de peccato
              commisso; unde simul cum hoc non potest esse gaudium de eodem; sed potest esse gaudium
              de spe veniae, quam per dolorem concipit; vel etiam hoc ipso quod in exhibendo dolorem
              pro peccatis commissis, facit quod debet; et ideo detestatio peccati commissi, quae
              est causa doloris, et voluntas detestandi, quae est causa gaudii, sunt simul; volens
              enim detestatur. Et quia unum est ratio alterius, ideo anima ad utrumque converti
              potest simul, inquantum ex eis quodammodo fit unum. Quando autem ex aliquibus duobus
              fit unum, unum est ut materiale, et alterum ut formale; et ideo anima ad unum illorum
              convertitur per prius, et ad alterum per posterius; et propter hoc non potest inesse
              utrumque secundum sui completam rationem, sed quandoque unum, quandoque alterum.
              Quando enim plene convertitur ad spem veniae vel ad decentiam doloris, tunc gaudium
              est principaliter, et dolor de peccato ex consequenti: quando autem principaliter
              convertitur ad peccatum commissum, tunc est e contrario.</p>
            <p xml:id="ta-l4d14q1-d1e1052">Ad primum ergo dicendum, quod dolor de peccato et gaudium de dolore non sunt
              affectiones contrariae, ut dictum est.</p>
            <p xml:id="ta-l4d14q1-d1e1055">Ad secundum dicendum, quod objectum gaudii est aliquid conveniens; sed objectum
              tristitiae est contrarium nocivum; unde dolor de quo quis gaudet, non est contrarius
              gaudenti, sed conveniens; sed gaudium de quo quis dolet, est contrarium dolenti; et
              ideo simul cum quis gaudet, non potest esse dolor de gaudio secundum idem; sed simul
              cum quis dolet, potest esse gaudium de illo.</p>
            <p xml:id="ta-l4d14q1-d1e1058">Ad tertium dicendum sicut ad primum.</p>

          </div>
          <div xml:id="ta-l4d14q1-Dd1e1062">
            <head xml:id="ta-l4d14q1-Hd1e1064">Quaestiuncula 3</head>
            <p xml:id="ta-l4d14q1-d1e1067">Ad tertiam quaestionem dicendum, quod erroneum est dicere quod poenitentia non possit
              iterari, et misericordiae divinae contrarium. Causa autem quare iteratur, cum
              Baptismus non iteretur, est quadruplex. Prima est, quia poenitentia non imprimit
              characterem sicut Baptismus: character enim indelebilis est. Secunda, quia Baptisma
              est contra morbum non iterabilem, scilicet originale peccatum; poenitentia autem
              contra actuale peccatum, quod iteratur. Tertia causa est, quia Baptismus habet totam
              efficaciam a passione Christi sine actu nostro; et ideo, quia passio est una tantum,
              et Baptismus unus; sed poenitentia etiam requirit actum nostrum, ut prius dictum est,
              et ideo ratione ejus iterationem suscipit. Quarta, quia Baptismus est generatio
              spiritualis, sed poenitentia est quaedam sanatio spiritualis: semel autem aliquid
              generatur, sed pluries curari sive sanari potest, quamdiu in hac vita vivit.</p>
            <p xml:id="ta-l4d14q1-d1e1070">Et sic patet solutio ad primum.</p>
            <p xml:id="ta-l4d14q1-d1e1073">Ad secundum dicendum, quod sicut justus dominus summe justitiam diligit, ita summe
              peccatum odit; et ita, quantum ex ipso est, paratus est ipsum destruere semper,
              dummodo ex parte hominis non remaneat, qui poenitentiam negligit vel contemnit. Nec
              obstat quod quidam ex hoc sumunt occasionem delinquendi: quia ex contrario sumerent
              occasionem desperandi, quod esset gravius.</p>
            <p xml:id="ta-l4d14q1-d1e1076">Ad tertium dicendum, quod quamvis non sit scriptum quod idem infirmus frequentius a
              domino sit curatus, tamen nec etiam factum negatur; et praeterea hoc occulta fide
              videmus, quod frequenter homines infirmantur, et divina virtute, quae omnia restaurat,
              curantur.</p>
          </div>
        </div>
        <div xml:id="ta-l4d14q1-Dd1e1081" type="articulus">
          <head xml:id="ta-l4d14q1-Hd1e1083">Articulus 5</head>

          <head xml:id="ta-l4d14q1-Hd1e1086" type="questionTitle">Utrum debeat aliqua poenitentia publicari vel
            solemnizari</head>

          <div xml:id="ta-l4d14q1-Dd1e1089">
            <head xml:id="ta-l4d14q1-Hd1e1091">Quaestiuncula 1</head>
            <p xml:id="ta-l4d14q1-d1e1094">Ad quintum sic proceditur. Videtur quod non debeat aliqua poenitentia publicari vel
              solemnizari. Quia non licet sacerdoti, etiam metu, peccatum alicujus confiteri,
              quantumcumque publicum. Sed per poenitentiam solemnem publicatur peccatum. Ergo non
              debet solemnizari.</p>
            <p xml:id="ta-l4d14q1-d1e1097">Praeterea, judicium debet esse secundum conditionem fori. Sed poenitentia est quoddam
              judicium quod in foro occulto agitur. Ergo non debet publicari, sive solemnizari.</p>
            <p xml:id="ta-l4d14q1-d1e1100">Praeterea, poenitentia omnes defectus revocat ad perfectum, ut Ambrosius dicit. Sed
              solemnizatio facit contrarium, quia poenitentem in multis defectibus innectit: non
              enim laicus potest post solemnem poenitentiam ad clericatum promoveri, nec clericus ad
              superiorem ordinem. Ergo poenitentia non est solemnizanda.</p>
            <p xml:id="ta-l4d14q1-d1e1103">Sed contra, poenitentia est quoddam sacramentum. Sed in quolibet sacramento quaedam
              solemnitas adhibetur. Ergo et in poenitentia adhiberi debet.</p>
            <p xml:id="ta-l4d14q1-d1e1107">Praeterea, medicina debet respondere morbo. Sed peccatum quandoque est publicum, quod
              multos ad exemplum peccandi trahit. Ergo et poenitentia, quae est medicina ejus, esse
              debet solemnis et publica, qua multi aedificentur.</p>

          </div>
          <div xml:id="ta-l4d14q1-Dd1e1111">
            <head xml:id="ta-l4d14q1-Hd1e1113">Quaestiuncula 2</head>
            <p xml:id="ta-l4d14q1-d1e1116">Ulterius. Videtur quod solemnis poenitentia iterari possit. Sacramenta enim quae
              characterem non imprimunt, cum sua solemnitate iterantur, sicut Eucharistia, et
              extrema unctio, et hujusmodi. Sed poenitentia non imprimit characterem. Ergo cum sua
              solemnitate debet iterari.</p>
            <p xml:id="ta-l4d14q1-d1e1119">Praeterea, poenitentia solemnizatur propter gravitatem et manifestationem peccati.
              Sed post peractam poenitentiam contingit similia peccata committere, vel etiam
              graviora. Ergo solemnis poenitentia iterum debet adhiberi.</p>
            <p xml:id="ta-l4d14q1-d1e1122">Sed contra, poenitentia solemnis significat ejectionem primi hominis de Paradiso. Sed
              haec tantum semel est facta. Ergo et poenitentia solemnis tantum semel debet
              fieri.</p>

          </div>
          <div xml:id="ta-l4d14q1-Dd1e1126">
            <head xml:id="ta-l4d14q1-Hd1e1128">Quaestiuncula 3</head>
            <p xml:id="ta-l4d14q1-d1e1131">Ulterius. Quaeritur de ritu solemnis poenitentiae; et videtur quod mulieribus non sit
              imponenda. Quia vir, cui imponitur solemnis poenitentia, debet comam abjicere, sed hoc
              non competit mulieri, ut patet 1 Corinth. 11. Ergo non debet agere solemnem
              poenitentiam.</p>
            <p xml:id="ta-l4d14q1-d1e1134">Item, videtur quod clericis sit imponenda. Quia imponitur propter gravitatem delicti.
              Sed idem peccatum gravius est in clerico quam in laico. Ergo magis debet imponi
              clerico quam laico.</p>
            <p xml:id="ta-l4d14q1-d1e1137">Item, videtur quod a quolibet sacerdote possit imponi. Quia absolvere in foro
              poenitentiali est ejus qui habet claves. Sed simplex sacerdos habet claves. Ergo
              potest esse minister hujus poenitentiae.</p>
          </div>
          <div xml:id="ta-l4d14q1-Dd1e1142">
            <head xml:id="ta-l4d14q1-Hd1e1144">Quaestiuncula 1</head>
            <p xml:id="ta-l4d14q1-d1e1147">Respondeo dicendum ad primam quaestionem, quod aliqua poenitentia debet esse publica
              et solemnis propter quatuor. Primo, ut peccatum publicum publicam habeat medicinam.
              Secundo, quia maxima confusione in hoc mundo etiam est dignus qui gravissimum scelus
              commisit. Tertio, ut sit aliis ad terrorem. Quarto, ut sit ad exemplum poenitendi, ne
              desperent qui in gravibus peccatis detinentur.</p>
            <p xml:id="ta-l4d14q1-d1e1150">Ad primum ergo dicendum, quod sacerdos non revelat confessionem, talem poenitentiam
              injungendo, quamvis suspicio oriatur illum aliquod enorme peccatum commisisse: non
              enim culpa pro certo scitur ex poena: quia quandoque aliquis poenitentiam pro alio
              facit, sicut legitur in vitis patrum de quodam, qui ut socium suum ad poenitentiam
              provocaret, ipse cum eo poenitentiam egit. Si autem sit peccatum publicum, ipse
              poenitens exequendo poenitentiam, confessionem a se factam manifestat.</p>
            <p xml:id="ta-l4d14q1-d1e1153">Ad secundum dicendum, quod poenitentia solemnis, quantum ad injunctionem exigit forum
              occultum: quia sicut occulte quis confitetur, ita occulta ei poenitentia injungitur:
              sed executio non exigit forum occultum; et hoc non est inconveniens.</p>
            <p xml:id="ta-l4d14q1-d1e1156">Ad tertium dicendum, quod poenitentia quamvis revocet omnes defectus, restituendo in
              pristinam gratiam, non tamen restituit in pristinam dignitatem; et ideo etiam mulieres
              post peractam poenitentiam de fornicatione, non velantur, quia dignitatem virginitatis
              non recuperant; et similiter post publicam poenitentiam peccator non redit ad hanc
              dignitatem ut possit ad clericatum assumi; et episcopus talem ordinans, potestate
              ordinandi privari debet; nisi forte necessitas Ecclesiae exposcat, aut consuetudo:
              tunc enim dispensative recipitur ad minores ordines, non autem ad sacros ordines.
              Primo propter dignitatem ordinum istorum. Secundo propter timorem recidivi. Tertio
              propter scandalum vitandum, quod posset in populo oriri ex memoria praecedentium
              peccatorum. Quarto, quia non haberet frontem alios corrigendi, cum peccatum ejus
              fuerit publicum.</p>

          </div>
          <div xml:id="ta-l4d14q1-Dd1e1160">
            <head xml:id="ta-l4d14q1-Hd1e1162">Quaestiuncula 2</head>
            <p xml:id="ta-l4d14q1-d1e1165">Ad secundam quaestionem dicendum, quod solemnis poenitentia iterari non debet,
              propter tria. Primo ne ex iteratione vilescat. Secundo propter significationem: quia
              est figura expulsionis hominis de Paradiso, quae est semel tantum facta. Tertio, quia
              solemnizatio est quasi quaedam professio perpetuo poenitentiam conservandi: et ideo
              iteratio solemnitati resistit. Si tamen postmodum peccaverit, non clauditur ei locus
              poenitentiae; sed poenitentia solemnis iterum ei injungenda non est.</p>
            <p xml:id="ta-l4d14q1-d1e1168">Ad primum ergo dicendum, quod in illis sacramentis in quibus solemnitas iteratur,
              iteratio solemnitati non repugnat, ut est in proposito: et ideo non est simile.</p>
            <p xml:id="ta-l4d14q1-d1e1171">Ad secundum dicendum, quod quamvis ratione criminis deberetur sibi eadem poenitentia,
              tamen solemnitatis iteratio non competit propter praedictas causas.</p>

          </div>
          <div xml:id="ta-l4d14q1-Dd1e1175">
            <head xml:id="ta-l4d14q1-Hd1e1177">Quaestiuncula 3</head>
            <p xml:id="ta-l4d14q1-d1e1180">Ad tertiam quaestionem dicendum, quod omnis solemnis poenitentia est publica, sed non
              convertitur. Poenitentia enim solemnis hoc modo fit. In capite Quadragesimae tales
              poenitentes praesentant se cum presbyteris suis episcopo civitatis ante fores
              Ecclesiae, sacco induti, nudis pedibus, vultibus demissis, coma deposita; et eis in
              Ecclesia introductis episcopus cum omni clero septem Psalmos poenitentiales dicit, et
              postmodum eis manum imponit, aquam benedictam spargit, et cinerem capitibus imponit,
              Cilicio colla eorum operit, et denuntiat eis lacrymabiliter, quod sicut Adam ejectus
              est a Paradiso, ita ipsi de Ecclesia ejiciuntur; et jubet ministris ut eos ab Ecclesia
              pellant, clero eos sequente cum hoc responsorio: <quote xml:id="ta-l4d14q1-Qd1e1182">in sudore vultus tui vesceris
                pane tuo</quote> et cetera. In coena autem domini quolibet anno a suis presbyteris
              in Ecclesiam reducuntur, et erunt ibi usque ad octavas Paschae; ita tamen quod non
              communicabunt, nec pacem accipient; et sic fiat quolibet anno quousque aditus
              Ecclesiae est eis interdictus. Ultima autem reconciliatio episcopo reservatur, ad quem
              solum spectat solemnis poenitentiae impositio. Potest autem imponi viris et
              mulieribus, sed non clericis propter scandalum. Non autem talis poenitentia debet
              imponi nisi pro peccato quod totam commoverit urbem. Publica autem est et non
              solemnis, quae in facie Ecclesiae fit, sed non cum solemnitate praedicta, sicut
              peregrinatio per mundum cum baculo cubitali; et haec potest iterari, et a simplici
              sacerdote injungi; et potest etiam clerico imponi. Quandoque tamen solemnis ponitur
              pro publica; et secundum hoc auctoritates quaedam varie loquuntur de solemni.</p>
            <p xml:id="ta-l4d14q1-d1e1186">Ad primum ergo dicendum, quod mulier habet comam in signum subjectionis, non autem
              vir; et ideo non competit ut in poenitentia mulieri coma deponatur, sicut viro.</p>
            <p xml:id="ta-l4d14q1-d1e1189">Ad secundum dicendum, quod licet in eodem genere peccati clericus plus peccet quam
              laicus, tamen non injungitur ei poenitentia solemnis, ne ordo veniat in contemptum;
              unde non defertur personae, sed ordini.</p>
            <p xml:id="ta-l4d14q1-d1e1192">Ad tertium dicendum, quod magna peccata indigent majori cautela ad sui curationem; et
              ideo injunctio poenitentiae solemnis, quae non nisi pro gravissimis peccatis fit, soli
              episcopo reservatur.</p>
          </div>
        </div>
      </div>
    </body>
  </text>
</TEI>