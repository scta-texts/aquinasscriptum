<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum II, Distinctio 34, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum II, Distinctio 34, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d34q1">
        <head xml:id="ta-l2d34q1-Hd1e89">Librum II, Distinctio 34, Quaestio 1</head>

        <div xml:id="ta-l2d34q1-Dd1e92">
          <head xml:id="ta-l2d34q1-Hd1e94">Prooemium</head>
          <p xml:id="ta-l2d34q1-d1e97">Postquam determinavit de peccato originali, quod a primis parentibus in posteros
            transit per carnis originem; hic incipit determinare de actuali, quod a parentibus in
            posteros transit per imitationem operis; et dividitur in partes duas: in prima
            determinat de peccato actuali quantum ad rationem mali; in secunda determinat de eo ex
            parte actus, in quo deformitas fundatur, per quam malum dicitur esse actuale peccatum,
            dist. 35, ibi: <quote xml:id="ta-l2d34q1-Qd1e99">post hoc videndum est quid sit peccatum</quote>. Prima dividitur
            in duas: in prima determinat de malo, veritatem ostendens; in secunda excludit quamdam
            objectionem, ibi: <quote xml:id="ta-l2d34q1-Qd1e102">ad hoc autem quod dictum est, malum esse quod bonum est, quidam
              sic opponunt</quote>. Circa primum tria facit: primo dicit de quo intendit; secundo
            prosequitur suum propositum, ibi: <quote xml:id="ta-l2d34q1-Qd1e105">causa et origo primi peccati res bona
              extitit</quote>; tertio epilogat quae dicta sunt, ibi: <quote xml:id="ta-l2d34q1-Qd1e108">ex his aperitur quod
              primo et secundo supra investigando diximus</quote>. Prima dividitur in duas: in prima
            inquirit causam mali; in secunda subjectum ejus, ibi: <quote xml:id="ta-l2d34q1-Qd1e111">ostensa origine mali,
              superest videre in qua re sit malum</quote>. Circa primum duo facit: primo ostendit
            primam causam propriam mali culpae, quae extra genus mali est; secundo ostendit causam
            proximam, quae est quasi univoca in eodem genere, ibi: <quote xml:id="ta-l2d34q1-Qd1e115">mala autem voluntas illa
              Angeli et hominis causa est etiam malorum subsequentium. Ostensa origine mali,
              superest videre in qua re sit malum</quote>. Hic inquirit subjectum mali: et primo
            ostendit quod subjectum mali est bonum; secundo ex hoc inducit quamdam conclusionem,
            ibi: <quote xml:id="ta-l2d34q1-Qd1e118">ex quo colligitur nihil aliud significari cum dicitur homo malus, nisi bonum
              malum</quote>; tertio ostendit, in hoc regulam artis dialecticae fallere, ibi:
              <quote xml:id="ta-l2d34q1-Qd1e121">ideoque in his contrariis quae bona et mala vocantur, illa dialecticorum regula
              deficit qua dicunt nulli rei duo simul inesse contraria</quote>. Hic quinque
            quaeruntur: 1 an malum sit; 2 quid est malum; 3 si bonum est causa mali; 4 si malum est
            in bono sicut in subjecto; 5 si per malum totum bonum corrumpitur.</p>
        </div>
        <div xml:id="ta-l2d34q1-Dd1e126" type="articulus">
          <head xml:id="ta-l2d34q1-Hd1e128">Articulus 1</head>

          <head xml:id="ta-l2d34q1-Hd1e131" type="questionTitle">Utrum malum sit</head>

          <p xml:id="ta-l2d34q1-d1e134">Ad primum sic proceditur. Videtur quod malum non sit. Omne enim quod est, vel est
            existens, vel est in existentibus: quia vel est substantia, vel est accidens. Sed malum
            neque est existens, neque in existentibus, ut probat Dionysius. Ergo malum non est.</p>
          <p xml:id="ta-l2d34q1-d1e137">Praeterea, omne quod esse dicitur, vel est ens rationis, vel est ens naturae. Omne
            autem quod est ens rationis, vel est existens, vel non existens. Ergo quod non est
            existens neque non existens, nullo modo potest dici esse. Sed malum distat ab existente,
            et adhuc plus distat a non existente, ut Dionysius dicit. Ergo nullo modo potest dici
            malum esse.</p>
          <p xml:id="ta-l2d34q1-d1e140">Praeterea, Deus praehabet in se omnem affirmationem et negationem, ut dicit Dionysius:
            oportet enim omnium positiones in eo ponere, et adhuc omnium negationes in eo negare.
            Sed malum nullo modo praeexistit in Deo. Ergo malum neque est affirmatio, neque negatio.
            Sed inter affirmationem et negationem nihil est medium, ut in 4 Metaphys. probatur. Ergo
            malum nullo modo est.</p>
          <p xml:id="ta-l2d34q1-d1e144">Praeterea, quaecumque positio seipsam destruit, impossibile est eam poni; sicut qui
            negat veritatem, ponit veritatem esse, ut dicit Augustinus, et Anselmus; et qui negant
            demonstrationem, ponunt demonstrationem esse, ut in 4 Metaphysic. dicitur. Sed malum
            destruit seipsum, ut in 4 Ethic. dicitur. Ergo malum non est.</p>
          <p xml:id="ta-l2d34q1-d1e147">Praeterea, unusquisque artifex providus a suo opere propellit malum quantum potest. Sed
            divina providentia omnia reguntur, ut in 1 libro habitum est. Ergo cum Deus sit
            omnipotens, ab universo malum omnino expellit. Ergo malum non est.</p>
          <p xml:id="ta-l2d34q1-d1e150">Sed contra, sicut appetitus non est nisi boni, ita fuga non est nisi mali. Sed multa
            sunt quae secundum rectam rationem fugiuntur. Ergo malum est.</p>
          <p xml:id="ta-l2d34q1-d1e153">Praeterea, nihil discrete prohibetur neque punitur juste, nisi malum. Sed constat
            prohibitiones discretas multas esse, et punitiones justas. Ergo constat malum esse.</p>
          <p xml:id="ta-l2d34q1-d1e156">Respondeo dicendum, quod philosophus ostendit quod ens multipliciter dicitur. Uno enim
            modo dicitur ens quod per decem genera dividitur: et sic ens significat aliquid in
            natura existens; sive sit substantia, ut homo; sive accidens, ut color. Alio modo
            dicitur ens, quod significat veritatem propositionis; prout dicitur, quod affirmatio est
            vera, quando significat esse de eo quod est; et negatio, quando significat non esse de
            eo quod non est; et hoc ens compositionem significat, quam intellectus componens et
            dividens adinvenit. Quaecumque ergo dicuntur entia quantum ad primum modum, sunt entia
            quantum ad secundum modum: quia omne quod habet naturale esse in rebus, potest
            significari per propositionem affirmativam esse; ut cum dicitur: color est, vel homo
            est. Non autem omnia quae sunt entia quantum ad secundum modum, sunt entia quantum ad
            primum: quia de privatione, ut de caecitate, formatur una affirmativa propositio, cum
            dicitur, caecitas est; nec tamen caecitas aliquid est in rerum natura; sed est magis
            alicujus entis remotio: et ideo etiam privationes et negationes dicuntur esse entia
            quantum ad secundum modum, sed non quantum ad primum. Ens autem secundum utrumque
            istorum modorum diversimode praedicatur: quia secundum primum modum acceptum, est
            praedicatum substantiale, et pertinet ad quaestionem quid est: sed quantum ad secundum
            modum, est praedicatum accidentale, ut Commentator ibidem dicit, et pertinet ad
            quaestionem an est. Sic ergo accipiendo ens secundo modo dictum, prout quaestio
            quaerebat, simpliciter dicimus mala esse in universo. Hoc enim et experientia docet, et
            ratio ostendit: quia, ut Dionysius probat, malum nihil aliud est nisi bonum imperfectum.
            Si autem nullum bonum esset in aliquo diminutum, omnia bona aequalia essent, et sic
            pulchritudo universi deperiret, quae ex gradibus bonitatis colligitur; periret etiam
            ordo essentialis causarum in partibus universi, secundum quod nobiliora in minus nobilia
            influunt. In idem etiam rediret inconveniens, si poneretur quod nulla res perfectione
            sibi debita carere posset: quia tunc esset aequalis stabilitas bonitatis in omnibus
            entibus, nec essent omnes gradus bonitatis impleti, si non essent quaedam bona quae suis
            perfectionibus privari non possent, et quaedam suis perfectionibus privabilia propter
            distantiam a summo bono.</p>
          <p xml:id="ta-l2d34q1-d1e159">Ad primum ergo dicendum, quod Dionysius accipit existens secundum primam acceptionem
            entis; et per hunc modum, malum non est existens, neque in existentibus: quia neque
            ipsum est natura quaedam in universo, neque est aliquid in existente, sicut pars
            perfectionis ejus. Sic enim procedunt suae probationes, quibus sigillatim ostendit in
            nullis existentibus malum esse; non autem removetur quin malum sit in existentibus sicut
            privationes in subjecto, ut caecitas in oculo.</p>
          <p xml:id="ta-l2d34q1-d1e163">Ad secundum dicendum, quod Dionysius accipit non existens illud quod nullo modo est; et
            ab hoc quidem magis distat malum quam etiam ab existente: quia in existente malum est
            tamquam in subjecto, quamvis ipsum malum in se non sit existens; sed a non existente
            magis absistit, quia simpliciter non existens non potest privationis subjectum esse; nec
            etiam ipsa privatio est absolute non existens, sed est non existens in hoc, quia
            privatio est negatio in subjecto, ut in 4 Metaphys. dicitur: caecitas enim nihil aliud
            est quam negatio visionis in eo quod natum est videre.</p>
          <p xml:id="ta-l2d34q1-d1e166">Ad tertium dicendum, quod quamvis negationes omnium creatorum in Deo verissime sint
            propter ejus excessum, tamen nulla privatio in eo est: quia nihil est natum habere quod
            non habeat. Malum autem dicitur esse secundo modo dicendi ens, sicut negatio, non quidem
            absoluta, sed quae est privatio: aliter omnia mala essent, quia nihil est a quo aliquid
            negari non possit.</p>
          <p xml:id="ta-l2d34q1-d1e169">Ad quartum dicendum, quod philosophus non dicit simpliciter quod malum seipsum
            destruat; sed quod malum, si integrum et perfectum sit, se ipsum destruit: quia non
            potest esse malum integrum, nisi corrumpatur omne bonum: quo corrupto corrumpitur illud
            ens quod mali subjectum esse potest. Subjecto autem corrupto, etiam privatio quae in
            subjecto erat, esse desinit. Unde ex hoc efficaciter concluditur, quod summum malum esse
            non possit, non autem absolute quod non sit malum.</p>
          <p xml:id="ta-l2d34q1-d1e172">Ad quintum dicendum, quod providus artifex non expellit ab opere suo malum, nisi
            salvata conditione sui operis. Cum autem quaedam sint res a Deo creatae de quarum
            conditione est ut defectum malitiae incurrere possint, vel in alia inducere; si
            simpliciter malum ab eis prohiberetur, destrueretur operis ejus conditio: et ideo decet
            ut mala facere permittat, quorum tamen actor non est. De hoc autem in 1 libro dictum
            est.</p>
        </div>
        <div xml:id="ta-l2d34q1-Dd1e176" type="articulus">
          <head xml:id="ta-l2d34q1-Hd1e178">Articulus 2</head>

          <head xml:id="ta-l2d34q1-Hd1e181" type="questionTitle">Utrum malum sit quoddam ens positivum</head>

          <p xml:id="ta-l2d34q1-d1e184">Ad secundum sic proceditur. Videtur quod malum sit ens, sicut natura quaedam, primo
            modo accipiendi ens, ut ea quae positive aliquid praedicant. Omne enim genus est natura
            quaedam: quoniam non entis non sunt neque species neque differentiae, ut philosophus
            dicit, cum tamen omne genus in species per differentias dividatur. Sed bonum et malum
            sunt genera aliorum, ut in praedicamentis dicitur. Ergo malum est aliquid positive
            praedicans.</p>
          <p xml:id="ta-l2d34q1-d1e187">Praeterea, omne contrarium est natura quaedam; quia contraria in eodem genere sunt, et
            nihil est in genere ut species, nisi sit natura quaedam. Sed bonum et malum sunt
            contraria, ut in littera dicitur. Ergo malum est natura quaedam.</p>
          <p xml:id="ta-l2d34q1-d1e190">Praeterea, omnis differentia quae constituit speciem, est aliquid positive praedicans.
            Sed bonum et malum sunt differentiae in prima specie qualitatis constituentes diversas
            species habitus. Ergo malum aliquid positive praedicat.</p>
          <p xml:id="ta-l2d34q1-d1e194">Praeterea, nihil pugnat aut corrumpit nisi agendo. Nihil autem agit nisi habeat naturam
            aliquam. Cum ergo malum corrumpat bonum, et pugnet contra illud, videtur quod malum sit
            naturam quamdam habens.</p>
          <p xml:id="ta-l2d34q1-d1e197">Praeterea, omne quod corrumpit, generat aliquid: quia corruptio unius est generatio
            alterius, ut in 1 de Gener., dicitur. Sed mali est corrumpere, ut Dionysius dicit. Ergo
            ejus est etiam generare. Sed nihil generat nisi habens naturam aliquam, quam generato
            tradat. Ergo malum est naturam aliquam habens.</p>
          <p xml:id="ta-l2d34q1-d1e200">Sed contra, omne quod est a primo bono, bonum est, cum ex hoc omnia bona sint quod ab
            eo sunt, ut in Lib. de hebdomadibus Boetius dicit. Sed omnis natura a Deo est, qui est
            summum bonum. Ergo malum non est natura aliqua vel ens aliquod positive dictum.</p>
          <p xml:id="ta-l2d34q1-d1e203">Praeterea, nihil appetit suum contrarium. Sed omnis natura appetit bonum, quia
            unumquodque appetit sui ipsius perfectionem. Ergo cum malo sit bonum oppositum, malum
            non erit ens naturam aliquam habens.</p>
          <p xml:id="ta-l2d34q1-d1e206">Respondeo dicendum, quod Avicenna in sua metaphysica ponit perutilem divisionem quamdam
            mali, quae ex verbis ejus colligi potest: dicit enim, quod malum dicitur aliquid
            dupliciter: vel per se, vel per accidens. Per se malum dicitur ipsa privatio
            perfectionis, qua aliquid malum est; quod etiam a quibusdam malum abstracte sumptum
            dicitur. Hoc autem est duplex: quia illa privatio vel est privatio perfectionis quae est
            necessaria inesse primo rei; et ista privatio in omnibus est malum, ut privatio pedis,
            et manus, et hujusmodi; vel est privatio alicujus perfectionis secundae, sicut privatio
            geometriae, et hujusmodi; et talis privatio non semper cuilibet est malum, sed ei tantum
            qui ad eam habendam operam dedit, vel eam habere debet. Malum autem per accidens est
            duplex: vel id quod est subjectum talis privationis, vel id quod talem privationem in
            altero causat: et utrumque istorum est malum concretive sumptum. Illud autem quod est
            subjectum privationis, potest accipi quadrupliciter: quia vel est actio, vel habitus,
            vel passio, vel substantia. Actio quidem, si privationem debiti finis et debitae
            circumstantiae habeat, rationem mali culpae habebit: et quia ex similibus actibus
            similes habitus generantur, inde contingit quod habitus ipsi qui ex talibus actionibus
            relinquuntur, mali sunt, sicut habitus vitiorum. Passio autem privationem habet, per
            quam aliquid in patiente corrumpitur; et talis passio malum poenae dicitur, vel defectus
            naturae, in illis in quibus non potest esse culpa nec etiam poena; et quia nullum
            accidens potest esse subjectum alicujus quod privative vel positive dicatur, nisi gratia
            substantiae, quae ei subjicitur; ideo oportet quod ulterius intelligatur subjectum hujus
            privationis quae per se malum est, substantia esse, secundum quod dicitur homo malus, et
            anima mala. Si autem dicatur malum per accidens, quia causat talem privationem, hoc
            potest esse dupliciter: quia causa privationis debitae perfectionis vel est ex parte
            materiae, quae est indisposita ad perfecte recipiendam virtutem agentis, sicut est
            defectus in monstris, et in aliis quae ex defectu materiae contingunt: aut est ex parte
            agentis; et hoc contingit dupliciter: quia vel agens est conjunctum agenti, in
            contrarium perfectionis debitae, sicut ignis adurens et gladius secans; et ex hoc
            sequitur malum, quod dicitur poena sensus in sentientibus, in quibus culpa et poena esse
            possunt, quia tale agens quod privat perfectionem debitam, eo quod conjunctum est,
            sentitur: aut est agens non conjunctum, impediens influentiam causae perficientis, sicut
            dicuntur nubes malae, inquantum impediunt lumen solis, ne ad nos perveniat: et quia
            talis causa non sentitur ex ipsa perfectionis subtractione (cum non tollat perfectionem
            agendo in id quod privatur, sed magis impediendo agentem, ex hoc quod perfectionem
            subtrahit, cum remota sit), sed forte sentitur alio modo per accidens, sicut quia nubes
            videntur; ideo malum quod ex hoc sequitur, non dicitur poena sensus, sed poena damni, in
            illis tamen quae poenae susceptiva sunt. In malis ergo hoc modo dictis est talis ordo,
            quod id quod est per se malum, primo dicitur, et omnia alia per relationem ad id: et
            secundum gradum tenet malum per accidens, quod est subjectum mali quod dicitur malum ex
            hoc quod privationem quae per se malum est, in se habet: et in tertio gradu est id quod
            dicitur malum per accidens sicut causa inducens malum: hoc enim non habet in se de
            necessitate privationem; sed facit aliquid esse privationem habens. Unde primum dicitur
            absolute malum, et secundum in ordine ad primum, et tertium in ordine ad secundum.
            Dicendum ergo, quod malum nominat non ens. Unde illud quod per se malum est, non ponit
            aliquid; sed dicitur esse ut privatio. Malum vero quod est subjectum privationis, est
            aliquid positive, sed non ex eo quod malum est; sicut oculus est aliquid, sed non ex eo
            quod caecus est; quia caecitas non est in eo nisi ut negatio visionis. Quod autem
            dicitur malum ut causa mali, in se quidem consideratum est aliquid; sed in ordine ad
            effectum, ratione cujus malum dicitur, etiam privative dicitur. Dicitur enim malum ex
            hoc quod privationem inducit; et sic etiam ratio non entis in ipsum redundat causaliter,
            sicut et ratio mali.</p>
          <p xml:id="ta-l2d34q1-d1e209">Ad primum ergo dicendum, quod genus dupliciter potest accipi. Uno modo proprie, prout
            praedicatur de pluribus in eo quod quid est; et sic neque bonum neque malum sunt genera;
            quia sunt de transcendentibus, quia bonum et ens convertuntur. Alio modo communiter, ut
            genus dicatur omne id quod sua communitate multa ambit et continet; et sic bonum et
            malum dicuntur genera omnium contrariorum: quia, ut in 1 Physic. dicitur, omnia
            contraria hoc modo se habent quod alterum est nobilius, et alterum vilius; ita quod
            vilius privationem in se includit, sicut nigrum in respectu ad album, et frigidum in
            respectu ad calidum: propter quod in 1 de Generat. dicitur, quod frigus est privatio
            caloris; et per hunc modum semper alterum contrarium pertinet ad bonum, et reliquum ad
            malum; unde etiam Pythagoras ponebat duos ordines rerum: unum boni, sub quo colligebat
            omnia perfecta, ut dextrum, triangulum, aequilaterum, et similia; et alterum mali, sub
            quo ponebat omnia quae imperfectionem implicant, ut sinistrum, feminam, et
            hujusmodi.</p>
          <p xml:id="ta-l2d34q1-d1e213">Ad secundum dicendum, quod si consideretur malum per se, sive in abstracto, sic malum
            opponitur bono ut privatio; si autem consideretur malum per accidens, sicut est in
            actione vel in habitu, sic opponitur bono ut contrarium, ut prodigalitas liberalitati,
            et timiditas fortitudini.</p>
          <p xml:id="ta-l2d34q1-d1e216">Ad tertium dicendum, quod malum per se vel abstracte sumptum, non est differentia
            specifica; sed malum per accidens vel concrete acceptum: omnia enim moralia ex fine
            speciem consequuntur. Ex ordine autem ad finem debitum specificatur bona actio et bonus
            habitus, ratione cujus bonum differentia specifica ponitur habitus et actionis moralis;
            mala vero actio specificatur ex ordine ad finem indebitum, cui admiscetur privatio finis
            debiti, ex quo ratio mali incidit. Unde patet quod non sola privatio specificat malum
            habitum et actionem; sed positio ordinis ad finem quemdam cum privatione debiti finis;
            et sic patet quod malum, secundum quod differentia, non est malum per se, sed per
            accidens vel concretive sumptum.</p>
          <p xml:id="ta-l2d34q1-d1e219">Ad quartum dicendum, quod malum potest intelligi corrumpere dupliciter; vel formaliter,
            vel effective: sicut enim formaliter albedo facit album, ita etiam formaliter privatio
            privat, et corruptio corrumpit. Malum vero per se sumptum, est ipsa privatio vel
            corruptio; unde non sequitur quod sit ens positive dictum, quia non privat et corrumpit
            agendo. Si autem sumatur effective, sic non potest intelligi de malo per se vel
            abstracte sumpto, quia privatio nihil efficit; sed oportet ut sumatur de malo per
            accidens, quod est subjectum et causa mali: et hoc quidem efficit aliquid, non quidem
            inquantum privatum est, sed inquantum est quoddam ens quod agere potest; et ideo dicit
            Dionysius, quod malum nihil agit nisi virtute boni, et ipsum bonum non posset impugnare,
            nisi ex boni virtute: nihil enim prohibet unum bonum alterius contrarium esse, ut calor
            frigoris.</p>
          <p xml:id="ta-l2d34q1-d1e222">Ad quintum dicendum, quod corruptio et generatio, quamvis semper conjungantur, non
            tamen sunt idem per se, sed per accidens; quod patet ex earum terminis, ex quibus motus
            et mutationes specificantur: terminus enim generationis est forma, quia est mutatio ad
            esse; terminus vero corruptionis est privatio, quia est mutatio ad non esse. Forma autem
            unius et privatio alterius, ut forma ignis et privatio aeris, sunt quidem idem subjecto,
            sed differunt ratione: et ideo etiam illud quod corrumpit et generat, non ex eodem habet
            quod generat et corrumpit; sed ex eo quod formam suam inducit, generat, et sic inquantum
            ens, generat; ex eo autem quod forma sua necessario conjungitur privationi alterius
            formae, corrumpit. Unde patet quod in eo quod privationem habet, vel non ens est,
            aliquid corrumpit: et propter hoc Dionysius dicit, quod boni est per se loquendo
            generare et salvare, et mali est corrumpere; unde non sequitur quod malum in eo quod
            malum est, aliquid sit.</p>
        </div>
        <div xml:id="ta-l2d34q1-Dd1e226" type="articulus">
          <head xml:id="ta-l2d34q1-Hd1e228">Articulus 3</head>

          <head xml:id="ta-l2d34q1-Hd1e231" type="questionTitle">Utrum bonum sit causa mali</head>

          <p xml:id="ta-l2d34q1-d1e234">Ad tertium sic proceditur. Videtur quod mali causa bonum esse non possit. Boni enim, ut
            dicit Dionysius, est salvare et producere. Sed malum est corruptio quaedam. Ergo mali
            causa bonum non est.</p>
          <p xml:id="ta-l2d34q1-d1e237">Praeterea, unum oppositorum non est causa alterius, nisi per accidens, sicut frigidum
            quodammodo calefacit, ut in 8 Phys. dicitur. Sed malum non tantum habet causam per
            accidens, sed per se: quia quod est per accidens, est ut in paucioribus; malum autem
            videtur esse ut in pluribus. Ergo oportet quod prima causa mali sit malum.</p>
          <p xml:id="ta-l2d34q1-d1e240">Praeterea, omnis effectus causae secundae reducitur in causam primam. Sed omne bonum
            est effectus causae primae. Si ergo aliquod malum ab aliquo bono causatur, tunc causa
            prima, quae Deus est, mali causa erit; et sic aliquo modo malus esset Deus, quod est
            absurdum.</p>
          <p xml:id="ta-l2d34q1-d1e244">Praeterea, oportet ut effectus sequatur conditionem suae causae. Sed omne malum
            defectivum est. Ergo oportet quod in causa ejus aliquo modo defectus sit. Aut ergo est
            in ea defectus in actu, aut in potentia. Si defectus in actu (omne autem quod deficit in
            actu, malum est): ergo causa mali non erit bonum, sed malum: nec hoc erit primum malum,
            cujus causam quaesivimus. Si autem defectus est in causa in potentia tantum (id autem
            quod est in potentia tantum, non sufficit ut educat aliquid in actu: quia in 2 Phys.
            dicitur: <quote xml:id="ta-l2d34q1-Qd1e246">aedificatio in actu est causa aedificati in potentia</quote>): ergo ex
            tali causa malum actu oriri non poterit.</p>
          <p xml:id="ta-l2d34q1-d1e250">Praeterea, Dionysius dicit, quod malum non habet causam. Sed quod a bono causatur,
            habet causam. Ergo malum non est ex bono.</p>
          <p xml:id="ta-l2d34q1-d1e253">Sed contra, quicumque facit aliquid ad quod alterum de necessitate consequitur, etiam
            illius causa est. Sed res bona est causa alicujus boni, ad quod malum consequitur, ex eo
            quod ex illius adventu alterum bonum privatur; sicut patet in igne adurente, qui formam
            suam inducens, formam rei adustae tollit; et tamen utraque forma bonum quoddam est. Ergo
            bonum est causa mali.</p>
          <p xml:id="ta-l2d34q1-d1e256">Praeterea, omne quod est per accidens, reducitur ad per se. Sed malum non causat nisi
            per accidens, quia non agit nisi virtute boni, ut Dionysius dicit. Ergo oportet ut
            causalitas mali in bonum reducatur sicut in primam causam.</p>
          <p xml:id="ta-l2d34q1-d1e259">Respondeo dicendum, quod nihil agit nisi secundum quod est in actu; nihil autem est in
            actu nisi secundum quod formam vel perfectionem aliquam habet; unde oportet quod omne
            quod agit, agat inquantum perfectum est, et ita inquantum est bonum; cum omne perfectum,
            inquantum hujusmodi, bonum sit. Intentio autem cujuslibet agentis est similitudinem suam
            in altero efficere; et ideo id quod est per se intentum ab agente, est quod aliquod
            bonum efficiatur; unde bonum per se causam habet; sed defectus incidit praeter
            intentionem agentis. Hoc autem contingit tripliciter. Aut ex parte ejus quod intentum
            est ab agente, quod cum non compatiatur secum quamdam aliam perfectionem, excludit eam,
            ut patet in generatione naturali. Ignis enim intendit formam suam in materiam inducere;
            sed quia forma ignis non compatitur formam aeris, inde sequitur praeter intentionem
            agentis privatio formae aeris. Aut ex parte materiae recipientis actionem, quae
            indisposita est ad consequendam perfectionem quam agens intendit inducere, ut patet in
            naturalibus in partubus monstruosis, et in artificialibus in ligno nodoso, quod non
            dirigitur ad actionem artificis; unde remanet artificiatum aliquem defectum habens. Aut
            ex parte instrumenti, ut patet in claudicatione, quia a virtute gressiva sequitur
            gressus distortus propter curvitatem cruris. Malum autem culpae ex duobus horum modorum
            contingere potest; scilicet vel ex parte ejus quod intentum est, vel ex parte
            instrumenti. Ex defectu enim materiae, culpae malum non accidit: quia operationes
            morales non sunt factiones, ut per eas aliquid in materia constituatur, ut in 6 Ethic.
            dicitur, sed sunt actiones in ipsis agentibus permanentes, et eos perficientes aut
            corrumpentes: in omnibus enim peccatis quae per deliberationem rationis procedunt, malum
            incidit ex parte ejus quod intentum est: sicut enim in naturalibus non possunt esse duae
            formae substantiales ultimae actu perficientes eamdem partem materiae, ita non possunt
            esse duo ultimi fines voluntatis; unde sicut agens naturale ex hoc quod inducit unam
            formam, causat defectum alterius formae; ita etiam voluntas ex hoc quod alicui tamquam
            ultimo fini inhaeret, quod debitus sibi finis non est, avertitur a fine ultimo sibi
            debito, in quo completur ratio mali culpae, praeter intentionem voluntatis. Peccata vero
            quae praeter deliberationem rationis procedunt, ut primi motus, incidunt ex defectu
            instrumenti, idest inferiorum virium, quae sunt sicut instrumenta voluntatis, aut
            rationis; sicut patet in primis motibus. Sic ergo patet quod eo modo quo malum causam
            habere potest, bonum efficiens causa mali est, scilicet per accidens; non autem id quod
            est perfectum et summum bonum: quod patet per similitudinem in agentibus naturalibus, in
            quibus invenitur aliquod agens universale, et aliquod agens particulare. Agens
            particulare, quod habet actionem determinatam ad unam formam, sicut est causa formae
            illius, ita est causa privationis formae alterius, ut patet in igne vel aqua: sol autem
            cum sit causa agens universaliter ad omnem formam inferiorem corporalem, non est causa
            privationis formae, nisi per suam elongationem, ut dicitur in 2 Gener. Similiter etiam
            illud quod est bonum particulare, causando aliquod bonum determinatum, excludit bonum
            alterum, quod non se cum illo compatitur; bonum autem completum, quod universaliter
            omnis boni causa est, non est causa defectus alicujus boni, neque etiam per suam
            absentiam: quia ipsum, quantum in se est, semper praesens est, vicissitudinem non
            patiens absentiae et praesentiae.</p>
          <p xml:id="ta-l2d34q1-d1e262">Ad primum ergo dicendum, quod boni effectus per se est salvare et producere; sed etiam
            corruptio vel privatio potest esse per accidens effectus boni, ut dictum est.</p>
          <p xml:id="ta-l2d34q1-d1e266">Ad secundum dicendum, quod bonum in toto universo contingit ut in pluribus, malum autem
            ut in paucioribus: plures enim sunt partes universi in quibus malum naturae accidere non
            potest, scilicet superiora corpora, quam illae in quibus malum naturae accidit, scilicet
            inferiora corpora, in quibus etiam malum naturae, ut in paucioribus est; quia causae
            naturales non deficiunt a suis ordinatis effectibus nisi in minori parte. Similiter
            etiam est in voluntariis, si accipiatur completa causa, quae est voluntas per habitum
            perfecta; quia haec ab actu virtutis ut in minori parte deficit. Voluntas autem nondum
            per habitum perfecta, est incompleta causa, quia se ad utrumlibet habet: et sicut mala
            pluribus modis contingunt quam bona, ita in pluribus flectitur in mala quam in perfecte
            bona. In nullo enim voluntas hoc modo deficit ut saltem in aliqua bona non convertatur:
            quia malum, si perfectum sit, seipsum destruit, ut in 4 Ethicor. dicitur.</p>
          <p xml:id="ta-l2d34q1-d1e269">Ad tertium dicendum, quod causa secunda habet per se effectum, secundum quod est sub
            causa prima; et ideo talis effectus qui per se est ejus, in causam primam reducitur; sed
            si sit aliquis defectus ejus per accidens, inquantum exit ab ordine causae primae, non
            oportet quod effectus ille in causam primam reducatur; sicut patet in crure claudicante:
            quidquid enim de ratione gressus est in claudicatione, totum efficitur mediante crure a
            virtute gressiva; sed crus, inquantum est improportionatum virtuti gressivae, inducit
            deformitatem quae est in claudicatione; unde non oportet quod talis deformitas sit
            effectus virtutis gressivae. Ita etiam bona particularia non sunt causae per accidens
            aliquorum defectuum nisi secundum quod deficiunt a perfectione summi boni; unde non
            oportet quod defectus illi qui consequuntur, in summum bonum sicut in causam
            reducantur.</p>
          <p xml:id="ta-l2d34q1-d1e272">Ad quartum dicendum, quod in voluntate creata invenitur duplex defectus. Unus qui est
            potentialis causa mali, scilicet esse ex nihilo: ex hoc enim quod ex nihilo est, potest
            deficere peccando, secundum vertibilitatem electionis. Non tamen iste defectus est
            actualis causa mali: quia sequeretur quod voluntas semper deficeret, sicut crus claudum
            semper claudicat. Alius autem est defectus actualis, secundum quod actu deficit: et
            quidquid procedit ab ipsa, prout sub isto defectu stat, totum est malum. Illius autem
            defectus qui est in actu voluntatis, non oportet quod sit causa aliquis alius defectus
            in voluntate praeexistens actu, quia sic in infinitum iretur; sed ipsamet voluntas
            secundum se considerata illius defectus causa est. Ille enim defectus in voluntate est,
            secundum quod voluntas ad aliquid aliquo indebito modo convertitur. Ejus autem quod est
            converti ad bonum creatum indebito modo, voluntas dominium habet, quia ad utrumlibet
            libera est; non enim est simile de voluntate et agente naturali: agens enim naturale est
            determinatum ad unum ex sua natura; unde non potest esse causa actionis inordinatae,
            nisi per hoc quod aliquis defectus in ipso agente est; voluntas autem non est
            determinata ad unum, sed seipsam determinat secundum quod huic vel illi adhaeret; et in
            tali adhaesione primum malum voluntatis consistit; unde primi mali culpae, quod est in
            actu voluntatis, res bona, scilicet voluntas, causa est, sed per accidens, ut dictum
            est; secundi autem mali, quod est in actu exteriori, ipsa voluntas jam mala per
            interiorem actum causa est.</p>
          <p xml:id="ta-l2d34q1-d1e275">Ad quintum dicendum, quod malum non habet causam per se, sed per accidens, ut dictum
            est; et hoc Dionysius intendit: et sic per accidens bonum mali causa esse potest.</p>
        </div>
        <div xml:id="ta-l2d34q1-Dd1e280" type="articulus">
          <head xml:id="ta-l2d34q1-Hd1e282">Articulus 4</head>

          <head xml:id="ta-l2d34q1-Hd1e285" type="questionTitle">Utrum malum sit subjective in bono</head>

          <p xml:id="ta-l2d34q1-d1e288">Ad quartum sic proceditur. Videtur quod malum non sit in bono sicut in subjecto. Sicut
            enim dicit Dionysius, malum neque est existens, neque in existente. Sed propriissime
            dicitur esse in altero quod est in eo sicut in subjecto. Ergo existens non est subjectum
            mali. Sed omne bonum est existens. Ergo malum non est in bono sicut in subjecto.</p>
          <p xml:id="ta-l2d34q1-d1e291">Praeterea, malum se habet ad bonum sicut non ens ad ens. Sed ens non est subjectum non
            entis; quia simul esse non possunt. Ergo nec bonum est subjectum mali.</p>
          <p xml:id="ta-l2d34q1-d1e294">Praeterea, nullum contrarium est subjectum sui contrarii. Sed bonum et malum sunt
            contraria. Ergo bonum non est subjectum mali. Prima patet ex hoc quod 1 Phys. dicitur,
            quod subjectum neutrum contrariorum est.</p>
          <p xml:id="ta-l2d34q1-d1e298">Si dicatur, quod regula ista fallit in his contrariis quae sunt bonum et malum, ut in
            littera dicitur; contra. In posteriori semper prius includitur. Sed prima oppositio est
            affirmationis et negationis. Ergo affirmatio et negatio includitur in omnibus
            contrariis. Sed affirmatio et negatio non possunt esse simul vera. Ergo nec aliqua
            contraria. Subjectum autem simul est cum eo cujus est subjectum. Ergo bonum mali
            subjectum esse non potest.</p>
          <p xml:id="ta-l2d34q1-d1e301">Praeterea, illud quod est per se subjectum alicujus, est etiam per se causa ejus: quia,
            sicut dicit Avicenna, subjectum est in se completum praebens alteri occasionem essendi.
            Sed malum non causatur per se ex principiis boni. Ergo bonum non est universaliter et
            per se subjectum mali.</p>
          <p xml:id="ta-l2d34q1-d1e304">Sed contra, omne quod est subjectum, est ens. Sed omne ens, inquantum hujusmodi, bonum
            est: quia ens et bonum convertuntur. Ergo oportet quod subjectum mali sit bonum.</p>
          <p xml:id="ta-l2d34q1-d1e307">Praeterea, philosophus dicit in 9 metaphysicorum, quod non est praeter res malum. Esset
            autem praeter res, si in rebus non esset. Ergo malum est in rebus sicut in subjecto. Sed
            omnis res, inquantum hujusmodi, bona est: quia per se malum nulla res est, sed privatio,
            ut dictum est. Ergo bonum est subjectum mali.</p>
          <p xml:id="ta-l2d34q1-d1e310">Respondeo dicendum, quod per se malum, ut dictum est ex dictis Avicennae, est privatio;
            privatio autem, ut in 4 Metaph. dicitur, est negatio in substantia, idest in substantia
            habet subjectum; negatio autem quae subjectum non determinat, privatio dici non potest,
            sed simplex negatio; unde oportet quod malum aliquod ens subjectum habeat. Omne autem
            ens, inquantum hujusmodi, bonum est. Unde oportet quod subjectum mali sit bonum. Sed
            sciendum, quod non omne bonum, subjectum mali esse potest: est enim quoddam bonum cui
            nihil bonitatis deest, quia perfectum est, nec deesse potest, quia omnes bonitates in eo
            unum sunt, ut una ab altera separari non possit, quia simplex est; et in tali bono malum
            nec esse nec cogitari potest; et hoc est summum bonum, quod Deus est. Est autem quoddam
            bonum, quod quamvis non omnem bonitatem perfecte colligat, sed in aliquo a summo bono
            deficiat, tamen non potest sibi deesse aliqua bonitatum quae debita est sibi; ut patet
            in Angelis et in corporibus caelestibus, quae bonitatem naturalem nullo modo amittere
            possunt: et tale etiam bonum subjectum mali esse non potest: non enim omnis carentia
            bonitatis malum est, sed illius tantum quam nata est res habere, et debita est ei:
            carere enim visu non est malum in lapide, sed in oculo: hoc enim est commune privationi
            omni quod aptitudinem ad actum in subjecto requirat. Est autem quoddam bonum quod nec
            omnem perfectionem consequitur, et propter distantiam a summo bono, illa etiam quae
            debita est sibi, carere potest, et quam natum est habere; et tale bonum est subjectum
            mali, quidquid sit illud. Unde Dionysius dicit, quod bonum particulare est subjectum
            mali. Hoc autem bonum quid sit quod malo subjicitur, considerandum est ex perfectione
            quae per malum privatur, eo quod privatio et habitus sunt circa idem. Est autem quaedam
            perfectio, scilicet secunda, cujus subjectum est ens actu completum in esse primo; et
            hoc idem ens illi malo subjicitur, per quod ista perfectio privatur; sicut anima culpae,
            per quam gratia tollitur. Est autem quaedam perfectio prima ut forma substantialis,
            subjectum cujus est in potentia tantum, scilicet materia prima quae sicut est ens
            incompletum et in potentia, sic ipsa etiam subjicitur privationi substantialis formae,
            ut dicit philosophus, quod materia non est malum per se, sed per accidens, scilicet
            ratione privationis cui subjicitur.</p>
          <p xml:id="ta-l2d34q1-d1e313">Ad primum ergo dicendum, quod Dionysius intelligit esse in existente, sicut aliqua pars
            perfectionem existentis constituens: et hoc modo in nullo existente malum est; sed sicut
            privatio in subjecto.</p>
          <p xml:id="ta-l2d34q1-d1e317">Ad secundum dicendum, quod malum non se habet ad bonum sicut non ens absolute sumptum
            ad ens: non ens enim absolute sumptum est negatio pura quae sibi subjectum non
            determinat; malum autem est non ens quoddam, quod est privatio: et ideo oportet quod
            habeat determinatum subjectum, quod non potest esse nisi ens bonum.</p>
          <p xml:id="ta-l2d34q1-d1e320">Ad tertium dicendum, quod non quodlibet malum contrariatur cuilibet bono directe, sicut
            nec cuilibet virtuti quodlibet vitium; sed illi tantum bono cujus perfectio per malum
            privatur. Malum autem non est sicut in subjecto in illo bono quod per malum tollitur,
            sicut vita naturalis hominis non tollitur per malum culpae; unde malum culpae non
            opponitur huic bono quod est vivum vita naturali: et ideo non est inconveniens, si hoc
            malum in hoc bono sit sicut in subjecto.</p>
          <p xml:id="ta-l2d34q1-d1e323">Ad quartum dicendum, quod oppositio mali ad bonum potest considerari dupliciter. Vel
            secundum determinatam rationem hujus boni et illius mali; et sic non fallit in istis
            oppositis, bonum et malum, dialecticorum regula, quae perhibet, contraria simul esse non
            posse: quia, ut dictum est, sic accipiendo oppositionem boni et mali, malum non
            opponitur illi bono in quo est sicut in subjecto. Potest etiam considerari oppositio
            mali ad bonum secundum communem rationem utriusque: et sic malum simpliciter opponitur
            bono simpliciter, sicut huic bono hoc malum; et per hunc modum fallit dialecticorum
            regula in istis contrariis, quia malum est in bono: et ratio quare fallit, est ista,
            quia bonum non imponitur ab aliqua determinata perfectione, sed a perfectione in
            communi; unde quidquid perfectionis res habeat, communem rationem boni consequitur;
            similiter etiam quacumque perfectione privatur, communem rationem mali incurrit.
            Contingit autem ut aliquid habeat primam perfectionem, et privetur secunda; et ita simul
            habebit rationem boni et mali, sed secundum diversa: et ex hoc non sequitur quod
            contradictoria sint simul vera.</p>
          <p xml:id="ta-l2d34q1-d1e326">Ad quintum dicendum, quod malum non habet subjectum sicut per se accidens, sed sicut
            privatio perfectionis; et ideo non oportet quod per se ex principiis sui subjecti
            causetur, sed sufficit quod tantum in subjecto aptitudinem et debitum requirat.</p>
        </div>
        <div xml:id="ta-l2d34q1-Dd1e330" type="articulus">
          <head xml:id="ta-l2d34q1-Hd1e332">Articulus 5</head>

          <head xml:id="ta-l2d34q1-Hd1e335" type="questionTitle">Utrum malum possit corrumpere totum bonum</head>

          <p xml:id="ta-l2d34q1-d1e338">Ad quintum sic proceditur. Videtur quod malum bonum totum corrumpere possit. Quia, ut
            in 1 Phys. dicitur, omne finitum consumitur ablato quodam. Sed bonum creatum, quod solum
            subjectum mali esse potest, finitum est. Ergo per multiplicationem mali potest ex toto
            consumi.</p>
          <p xml:id="ta-l2d34q1-d1e341">Si dicatur, quod quamvis sit finitum in actu, est tamen infinitum in virtute et
            potentia; contra. Quantitas virtutis vel potentiae mensuratur ex objecto: objectum autem
            potest habere infinitatem vel secundum rationem quantitatis continuae, vel secundum
            rationem quantitatis discretae. Sed neutro modo per peccatum diminuitur potentia vel
            virtus boni naturalis; quia sicut ante peccatum erat anima capax infiniti boni, quod
            Deus est, ita etiam et post; similiter etiam sicut ante peccatum poterat in infinitos
            actus, ita etiam post; nec alicujus actus potentia ab ea aufertur, ad minus remota. Ergo
            diminutio boni per malum non attenditur secundum quantitatem virtutis: ergo nec
            infinitas virtutis consumptionem boni vel mali excludere potest.</p>
          <p xml:id="ta-l2d34q1-d1e344">Si dicatur, quod diminutio boni per malum, non est semper secundum eamdem quantitatem,
            sed secundum eamdem proportionem sicut in diminutione continui; et ideo semper in
            infinitum diminuitur, nec ex toto aufertur; contra. Quandocumque est diminutio secundum
            eamdem proportionem, semper illud quod secundo aufertur, est minus eo quod primo
            auferebatur: quia si primo ablatum fuit tertium totius, secundo ablatum erit tertium
            residui, et sic deinceps. Sed secundum malum non tollit minus de bono quam primum malum
            auferebat; quia potest esse malum tam magnum; nec bonum est fortius ad resistendum, sed
            debilius. Ergo non est diminutio boni per malum semper secundum eamdem proportionem.</p>
          <p xml:id="ta-l2d34q1-d1e348">Praeterea, ex hoc malum dicitur quod bonum corrumpit. Ergo quamdiu malum durat,
            continue corrumpit. Sed quod continue corrumpit, tandem ad non esse perducit; quia sicut
            nullius rei generatio est infinita, ita nec corruptio, cum tempus corruptionis
            cujuslibet rei tempori generationis ejus aequale sit, ut in 2 de Gener. dicitur. Ergo
            necessarium est quod bonum ex toto per malum tollatur.</p>
          <p xml:id="ta-l2d34q1-d1e351">Praeterea, si malum diminuit bonum, aut illud bonum quod est ei subjectum, aut illud
            bonum quod est ei oppositum. Sed non illud quod est sibi subjectum, cum nullum accidens
            suum subjectum diminuat. Ergo intelligitur diminuere illud bonum quod sibi opponitur.
            Ergo cum illud bonum ex toto privet, quia opposita non possunt esse simul; videtur quod
            bonum quod per malum diminuitur, ex toto tollatur.</p>
          <p xml:id="ta-l2d34q1-d1e354">Sed contra, inter alia mala pejus est malum culpae. Sed malum culpae non ex toto tollit
            bonum: dicit enim Dionysius, quod bona naturalia in Angelis peccantibus integra
            permanserunt, cum tamen peccatum eorum sit gravissimum. Ergo malum non ex toto tollit
            bonum.</p>
          <p xml:id="ta-l2d34q1-d1e357">Praeterea, philosophus dicit, quod malum, si sit integrum, seipsum destrueret. Sed
            malum quod ex toto tollit bonum, erit integrum malum. Ergo etiam seipsum destrueret. Sed
            quidquid seipsum destruit, impossibile est esse. Ergo impossibile est esse aliquod malum
            quod ex toto corrumpat bonum.</p>
          <p xml:id="ta-l2d34q1-d1e360">Respondeo dicendum, quod, sicut ex dictis patet, malum per se acceptum privatio quaedam
            est. Ad rationem autem cujuslibet privationis tria requiruntur; scilicet habitus
            oppositus, et subjectum tam habitus quam privationis, et habilitas in subjecto ad
            receptionem habitus; et ideo triplex bonum potest considerari; scilicet bonum quod est
            perfectio opposita ipsi malo, et subjectum illius perfectionis et privationis oppositae,
            et etiam ipsa habilitas ad perfectionem illam; quae cum sit quaedam quasi inchoatio
            ejus, etiam bonum quoddam est: verbi gratia, malum culpae habet pro subjecto ipsam
            naturam animae, quae bonum quoddam est, et pro opposito ipsam gratiam; et iterum animae
            inest habilitas quaedam ad gratiam habendam. Sciendum est ergo, quod malum culpae bonum
            gratiae sibi oppositum ex toto tollit; de ipsa vero natura animae, quae est sibi
            subjectum, nihil aufertur; ipsam vero habilitatem diminuit; et hoc est bonum naturae
            quod ex culpa diminuitur. Diminutio autem hujus habilitatis non est per subtractionem
            alicujus partis ejus; sicuti enim qualitates et formae non augentur per additionem, ut
            in 1 dictum est, dist. 17, sed per intensionem; ita etiam non diminuitur per
            subtractionem, sed per remissionem. Remissio autem hujusmodi habilitatis, est secundum
            quod elongatior est ab actu, scilicet ab ipsa gratia; quanto enim potentia est magis
            propinqua actui, tanto completior est. Contingit autem istam habilitatem in infinitum
            elongatiorem ab actu fieri; ita quod semper remanebit habilitas, eo quod quilibet actus
            peccati facit aliquam elongationem a gratia; unde semper remanet minor et minor
            habilitas, et magis a gratia distans; et post primum peccatum non tollitur potentia ad
            secundum peccatum, immo est major pronitas; et ideo potest fieri major elongatio.
            Nunquam tamen habilitas ad gratiam ex toto tollitur: quia habilitas ista causatur ex
            principiis naturae, quae principia, ut dictum est, culpa nec tollit nec minuit; et
            simile esset in naturalibus, si esset aliquis calor qui in infinitum posset calefacere,
            et plus et plus; semper tamen remaneret materia quae ex natura sua haberet habilitatem
            ad frigus, et eam nullo modo amitteret; sed tamen illa habilitas semper fieret magis et
            magis longinqua ab actu.</p>
          <p xml:id="ta-l2d34q1-d1e363">Ad primum ergo dicendum, quod ista diminutio non fit per subtractionem, sed per
            elongationem ab actu, ut dictum est.</p>
          <p xml:id="ta-l2d34q1-d1e367">Ad secundum dicendum, quod nihil subtrahitur de quantitate virtutis vel potentiae, ita
            ut non sit post peccatum in potentia ad tantum bonum sicut ante, vel ad tot bona sicut
            prius; sed tamen per quodlibet peccatum elongatur potentia ab actu; et in hoc
            infinitatem habet, secundum quod in infinitum hoc fieri contingit, ut dictum est.</p>
          <p xml:id="ta-l2d34q1-d1e370">Tertium conceditur: quia illa solutio nihil valet.</p>
          <p xml:id="ta-l2d34q1-d1e373">Ad quartum dicendum, quod malum, idest ipsa privatio quae est in subjecto aliquo, non
            corrumpit aliquid effective in subjecto illo, ut fiat consumptio continua, sicut humidum
            per calidum consumitur; sed corrumpit formaliter loquendo; idest, est ipsa corruptio qua
            corruptum est; et ideo ratio non procedit.</p>
          <p xml:id="ta-l2d34q1-d1e376">Ad quintum dicendum, quod illud bonum naturae quod per peccatum diminuitur, est medium
            inter animam, quae est subjectum culpae, et gratiam, quae est oppositum culpae, scilicet
            ipsa habilitas; quae quidem radicatur in anima, et perficitur per gratiam; et ideo ex
            parte illa qua accedit ad gratiam, opponitur culpae, ratione cujus per culpam
            diminuitur, ut semper elongatior a gratia fiat; sed ex parte illa qua in substantia
            animae radicatur non opponitur culpae, sed est subjectum ejus; et ideo semper manet in
            anima, quamdiu manet natura.</p>
        </div>
        <div xml:id="ta-l2d34q1-Dd1e380">
          <head xml:id="ta-l2d34q1-Hd1e382">Expositio textus</head>
          <p xml:id="ta-l2d34q1-d1e385"><quote xml:id="ta-l2d34q1-Qd1e386">Manifestum est ex voluntate mala, tamquam ex arbore mala, fieri omnia opera
              mala</quote>. Hoc dicit ad excludendum quamdam objectionem ex verbis domini exortam,
            Matth. 7, 18: <quote xml:id="ta-l2d34q1-Qd1e389" source="http://scta.info/resource/mt7_18">non potest arbor bona malos fructus facere</quote>; ex quo videtur
            sequi quod res bona causa mali esse non possit. Sed dicendum, quod arbor est causa
            proxima fructus; causa vero prima in genere illo est vel sol vel terra; et causa prima
            est communis et bonis et malis arboribus, et bonis et malis fructibus; ideo ipsa natura
            voluntatis, sicut causa prima, est principium bonarum et malarum voluntatum, et bonorum
            et malorum exteriorum actuum, una et eadem; sed voluntas mala, quae comparatur arbori,
            est causa mali actus exterioris proxima, qui comparatur fructui. <quote xml:id="ta-l2d34q1-Qd1e392">Ecce habes
              primam voluntatem boni mutabilis</quote>. Hoc non dicit, si Angelus primus et homo non
            peccasset, quin alii sequentes peccare potuissent; sed quia ex illis primis peccatis
            sequentia consecuta sunt. <quote xml:id="ta-l2d34q1-Qd1e395">Ubi autem bonum non est, non potest esse
              corruptio</quote>. Hoc non est intelligendum de bono quod per malum privatur, quia sic
            ratio sua non valeret: hoc enim bonum ante adventum mali est; sed post adventum mali non
            remanet: sed intelligitur de bono quod est subjectum mali, quod quidem corrumpitur,
            inquantum debita perfectione privatur. Quod si esse desisteret, privari non posset; et
            ita nec corrumpi. <quote xml:id="ta-l2d34q1-Qd1e398">Naturalium sunt privationes bonorum</quote>. Hoc intelligendum
            est de bono naturali, vel ad quod natura est ordinata, sicut gratia vel virtus; vel de
            ipsis habilitatibus ad haec bona. Si enim intelligeretur de bonis naturalibus quae sunt
            de esse naturae, vel naturam consequentes; sic falsum esset; quia talia bona post
            peccatum integra manent, ut Dionysius dicit. <quote xml:id="ta-l2d34q1-Qd1e401">Illa dialecticorum regula deficit
              qua dicunt, nulli rei duo simul inesse contraria</quote>. Quomodo deficiat, et quomodo
            non, dictum est. Sed secundum intellectum quo proponitur ut regula, nunquam deficit;
            quamvis aliquo modo deficiat in bono et malo, quo non deficit in aliis contrariis quae
            speciales formas designant, ut dictum est. <quote xml:id="ta-l2d34q1-Qd1e405">De ipsis rebus quibus homines mali
              sunt</quote>; idest de peccatis, quae etiam, inquantum res sunt, bonitatem quamdam
            habent; sed inquantum deficiunt, mala sunt.</p>
        </div>
      </div>
    </body>
  </text>
</TEI>