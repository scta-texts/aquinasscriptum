<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber II, Distinctio 19, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber II, Distinctio 19, Quaestio 1</title>
          <date when="2016-03-17">March 17, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-17">March 17, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d19q1">
        <head xml:id="ta-l2d19q1-Hd1e89">Quaestio 1</head>
        <div xml:id="ta-l2d19q1-Dd1e92">
          <head xml:id="ta-l2d19q1-Hd1e94">Prooemium</head>
          <p xml:id="ta-l2d19q1-d1e97">Determinata superius institutione humanae naturae quantum ad utrumque sexum, hic
            prosequitur conditiones naturae institutae quantum ad primum statum sui. Dividitur autem
            in partes duas: in prima determinat ea quae pertinent ad conservationem individui in
            esse per immortalitatem; in secunda ea quae pertinent etiam ad multiplicationem speciei
            per generationem, 20 dist., ibi: <quote xml:id="ta-l2d19q1-Qd1e99">post haec videndum est qualiter primi parentes,
              si non peccassent, filios procreassent</quote>. Prima in duas: in prima ostendit
            immortalitatem hominis quantum ad primum statum; in secunda inquirit causam ac modum
            ejus, ibi: <quote xml:id="ta-l2d19q1-Qd1e102">solet hic quaeri, cum homo primus mortale et immortale corpus
              habuerit, utrum ex conditione naturae habuerit utrumque, an alterum beneficium esset
              gratiae</quote>. Circa primum tria facit: primo manifestat intentionem; secundo
            proponit hominis immortalitatem, ibi: <quote xml:id="ta-l2d19q1-Qd1e105">primus ergo homo secundum naturam corporis
              terreni immortalis fuit quodammodo</quote>; tertio manifestat differentiam illius
            primi status ad duos status sequentes, ibi: <quote xml:id="ta-l2d19q1-Qd1e108">in primo statu fuit corpus hominis
              animale. Solet hic quaeri</quote>. Hic inquirit causam immortalitatis, et modum, utrum
            scilicet esset per gratiam, vel per naturam; et circa hoc tria facit: primo movet
            quaestionem; secundo determinat eam ex verbis Augustini, ibi: <quote xml:id="ta-l2d19q1-Qd1e111">ad quod dici
              potest</quote>; tertio inducit quorumdam disceptationem super hac determinatione, ibi:
              <quote xml:id="ta-l2d19q1-Qd1e115">propter hoc aliqui dicunt quod nisi illo ligno vitae uteretur, non semper
              viveret, quia peccaret</quote>. Et circa hoc duo facit: primo ponit quorumdam
            opinionem, qui simpliciter dictae determinationi adhaerent, dicentes, solam gratiam esse
            causam immortalitatis; secundo objicit in contrarium, et ponit contrariam opinionem,
            ibi: <quote xml:id="ta-l2d19q1-Qd1e118">sed adhuc quaeritur</quote>. Et circa hoc tria facit: primo ponit
            objectionem contra primam opinionem; secundo ex hoc inducit opinionem contrariam, ibi:
              <quote xml:id="ta-l2d19q1-Qd1e121">aliqui dicunt quod si non fuisset ei praeceptum vesci illo ligno, et sic aliis,
              non illo, vesceretur, viveret semper</quote>; tertio ponit quaedam verba Augustini ex
            quibus secunda opinio firmamentum habere videtur, ibi: <quote xml:id="ta-l2d19q1-Qd1e124">de hac vero hominis
              immortalitate qualis fuerit, Augustinus (...) sic ait</quote>. Ubi prius verba
            Augustini ponit, qualitatem potentiae immortalitatis exprimentia; secundo ex his
            concludit secundam opinionem, ad quam firmandam aliam auctoritatem Augustini inducit,
            ibi: <quote xml:id="ta-l2d19q1-Qd1e127">ideo alii dicunt, quod immortalitatem de natura habebat</quote>. Hic
            quaeruntur quinque: 1 de immortalitate hominis secundum animam; 2 utrum homo in statu
            innocentiae fuerit immortalis secundum corpus; 3 utrum fuerit impassibilis; 4 supposito
            quod sic, utrum illa immortalitas et impassibilitas fuerit per naturam, vel per gratiam;
            5 utrum illa immortalitas sit eadem cum immortalitate resurgentium.</p>
        </div>
        <div xml:id="ta-l2d19q1-Dd1e132" type="articulus">
          <head xml:id="ta-l2d19q1-Hd1e134">Articulus 1</head>

          <head xml:id="ta-l2d19q1-Hd1e137" type="question-title">Utrum anima hominis corrumpatur ad corruptionem corporis</head>

          <p xml:id="ta-l2d19q1-d1e140">Ad primum sic proceditur. Videtur quod anima hominis corrupto corpore corrumpatur.
            Primo per hoc quod habetur Eccle. 3, 19: <quote xml:id="ta-l2d19q1-Qd1e142" source="http://scta.info/resource/qoh3_19@2-7">unus est interitus hominis et
              jumentorum</quote>. Sed jumenta simul in corpore et in anima intereunt. Ergo videtur
            quod etiam homo.</p>
          <p xml:id="ta-l2d19q1-d1e146">Praeterea, differentiae superiores participantur uniformiter ab his quae conveniunt in
            aliquo inferiori; sicut omne animal aequaliter se habet ut dicatur corporeum. Sed
            incorruptibile et corruptibile sunt differentiae entis. Ergo eodem modo conveniunt
            omnibus quae sunt in aliquo determinato genere. Sed in omnibus animalibus accidit
            corruptio per hoc quod forma eorum in non ens secedit. Ergo videtur quod similiter in
            hominibus.</p>
          <p xml:id="ta-l2d19q1-d1e149">Praeterea, quorumcumque est unum esse, non potest corrumpi unum sine corruptione
            alterius, cum corruptio sit mutatio de esse in non esse. Sed formae et materiae est unum
            esse, cum esse debeatur composito, quod ex utroque resultat. Ergo non potest esse
            corruptio materiae sine corruptione formae. Sed anima est forma corporis, ut in 2 de
            anima habetur. Ergo corrupto corpore etiam anima corrumpitur.</p>
          <p xml:id="ta-l2d19q1-d1e153">Si dicatur, quod anima etiam est forma et substantia, et post mortem non manet
            inquantum est forma, sed inquantum est substantia; contra. Aut anima est forma per
            essentiam suam, aut per aliquod accidens suum. Si primo modo, ergo cum unius rei non
            sint plures essentiae, si anima post mortem non manet inquantum est forma, essentia sua
            penitus annihilabitur. Si autem secundo modo, cum ex anima et corpore non constituatur
            unum quod est homo nisi inquantum anima est forma corporis, sequeretur quod homo sit ens
            per accidens, et non significet aliquid in praedicamento substantiae, quod est valde
            absurdum. Ergo videtur quod post mortem nullo modo anima remaneat.</p>
          <p xml:id="ta-l2d19q1-d1e156">Praeterea, ut in 1 caeli et mundi probat philosophus, impossibile est quod aliquid
            habeat virtutem ad essendum semper, quod non semper fuit: quia virtus quae est ad hoc ut
            sit semper, determinatur ad tempus infinitum; et quod in tempore infinito potest esse,
            non habet virtutem determinatam ad hoc ut quandoque sit, et quandoque non sit, quod
            invenitur in omni eo quod esse coepit. Sed anima rationalis non semper fuit, quinimmo
            cum corpore incepit. Ergo nec semper erit, sed cum corpore finietur.</p>
          <p xml:id="ta-l2d19q1-d1e159">Praeterea, cum nulla sit substantia sine propria operatione, ut Damascenus dicit,
            impossibile est animam separari a corpore, si in omni operatione sua indiget corpore.
            Sed in intelligendo corpore indiget: quia non est intelligere sine phantasmate, ut in 1
            et 3 de anima dicitur, et hujusmodi intelligere corrumpitur corrupto corpore, ut in 1 de
            anima dicitur: de aliis etiam operationibus ejus planum est quod sine corpore non
            exercentur. Ergo animam a corpore separatam remanere est impossibile.</p>
          <p xml:id="ta-l2d19q1-d1e162">Praeterea, omne quod est ex nihilo, ut Damascenus dicit, vertibile est in nihil. Sed
            anima, cum sit creatura, ex nihilo est. Ergo videtur quod in nihil vertibilis sit; et
            ita est corruptibilis.</p>
          <p xml:id="ta-l2d19q1-d1e165">In contrarium est quod dicit philosophus in 2 de anima, quod reliquum genus animae,
            scilicet intellectus, separatur ab aliis partibus animae, sicut perpetuum a
            corruptibili; et in 1 de anima, quod intellectus videtur substantia quaedam esse, et non
            corrumpi: non enim corrumpitur per se, cum etiam inferiores vires, ut sensitivae, de
            quibus minus videtur, debilitentur tantum ex indispositione organorum: nec etiam per
            accidens, cum non sit forma super aliud delata, sed substantia quaedam per se
            subsistens.</p>
          <p xml:id="ta-l2d19q1-d1e168">Praeterea, in 10 Ethic. philosophus probat felicitatem contemplativam activa digniorem
            esse, quia est diuturnior. Sed felicitas activa extenditur usque ad terminum hujus
            corporalis vitae. Ergo contemplativa remanet etiam post hanc vitam. Non autem in
            corpore. Ergo in anima.</p>
          <p xml:id="ta-l2d19q1-d1e172">Praeterea, ad Deum pertinet habere curam et providentiam de omnibus quae in mundo
            fiunt, et praecipue de his quae circa homines geruntur, et praecipue circa bonos, et qui
            sunt Deo simillimi, ut habetur ex verbis philosophi 10 Ethicorum, quod homo sapiens est
            Deo simillimus, et sibi amantissimus. Sed non potest esse sine injustitia provisoris et
            gubernantis, ut mali non puniantur et boni non praemientur. Cum ergo injustitia in Deum
            cadere non possit, oportet omne malum puniri, et omne bonum praemiari. Hoc autem in vita
            ista non contingit, cum frequenter bona malis eveniant, et e converso. Ergo videtur quod
            hoc erit post hanc vitam.</p>
          <p xml:id="ta-l2d19q1-d1e175">Praeterea, ut in 3 de anima philosophus dicit, anima est locus specierum. Sed locus
            conservat locatum. Ergo si similitudo bona est, oportet quod in anima intellectiva, de
            qua loquitur, species intelligibiles conserventur. Sed intellectus potest intelligere
            praesentibus intelligibilibus, sicut sensus sentire praesentibus sensibilibus. Ergo
            anima potest per se in actum intelligendi, sine hoc quod aliquid a corpore accipiat; et
            ita videtur quod sine corpore esse possit, ex regula quam Aristoteles in principio de
            anima ponit, quod si anima habet operationem propriam sine corpore, est separabilis.</p>
          <p xml:id="ta-l2d19q1-d1e178">Respondeo dicendum, quod circa hoc quatuor sunt positiones. Prima fuit antiquorum
            naturalium, qui intellectum a sensu non discernebant; unde sicut operatio sensus
            dependet a corpore, ita etiam ponebant intellectus operationem ex corpore dependere et
            animam intellectivam consequi naturam corporalem: unde quidam ponebant animam esse
            ignem, quidam vaporem, quidam harmoniam, et sic de aliis, secundum quod tantum sensus et
            motus animalium considerabant; et ideo secundum eos necessarium fuit ponere animam post
            corpus non remanere. Hanc autem opinionem Aristoteles, sufficienter infringit, ostendens
            intellectum habere esse absolutum, non dependens a corpore; propter quod dicitur non
            esse actus corporis; et ab Avicenna dicitur non esse forma submersa in materia; et in
            libro de causis dicitur non esse super corpus delata. Hujus autem probationis medium
            sumitur ex parte operationis ejus. Cum enim operatio non possit esse nisi rei per se
            existentis, oportet illud quod per se habet operationem absolutam, etiam esse absolutum
            per se habere. Operatio autem intellectus est ipsius absolute, sine hoc quod in hac
            operatione aliquod organum corporale communicet; quod patet praecipue ex tribus. Primo,
            quia haec operatio est omnium formarum corporalium sicut objectorum; unde oportet illud
            principium cujus est haec operatio, ab omni forma corporali absolutum esse. Secundo,
            quia intelligere est universalium; in organo autem corporali recipi non possunt nisi
            intentiones individuatae. Tertio, quia intellectus intelligit se; quod non contingit in
            aliqua virtute cujus operatio sit per organum corporale; cujus ratio est, quia secundum
            Avicennam, cujuslibet virtutis operantis per organum corporale, oportet ut organum sit
            medium inter ipsam et objectum ejus. Visus enim nihil cognoscit nisi illud cujus species
            potest fieri in pupilla. Unde cum non sit possibile ut organum corporale cadat medium
            inter virtutem aliquam et ipsam essentiam virtutis, non erit possibile ut aliqua virtus
            operans mediante organo corporali cognoscat seipsam. Et haec probatio tangitur in libro
            de causis in illa propositione 15: <quote xml:id="ta-l2d19q1-Qd1e180">omnis sciens qui scit essentiam suam, est
              rediens ad essentiam suam reditione completa</quote>. Et dicitur redire complete ad
            essentiam, ut ibi Commentator exponit, cujus essentia est fixa stans, non super aliud
            delata. Ex quibus omnibus patet quod anima intellectiva habet esse absolutum, non
            dependens ad corpus; unde corrupto corpore non corrumpitur. Secunda fuit Pythagorae et
            Platonis, qui videntes incorruptionem animae, erraverunt in hoc quod posuerunt animas de
            corpore in corpus transire. Et hanc positionem improbat philosophus in 1 de anima,
            ostendens quod anima est forma corporis et motor ejus. Oportet autem ut determinatae
            formae determinata materia debeatur, et determinato motori determinatum organum, sicut
            quaelibet ars in agente utitur propriis instrumentis: unde haec anima non potest esse
            forma et motor nisi hujus corporis. Tertia positio est eorum qui dicunt, animam
            intellectivam secundum quid corruptibilem esse, et secundum quid incorruptibilem; quia
            secundum hoc quod de anima est huic corpori proprium, corrumpitur corrupto corpore;
            secundum autem id quod omnibus est commune, incorruptibilis est. Ponunt enim intellectum
            esse unum in substantia omnium; quidam agentem, et quidam possibilem, ut supra dictum
            est, dist. 17: et hunc esse substantiam incorruptibilem, et in nobis non esse nisi
            phantasmata illustrata lumine intellectus agentis, et moventia intellectum possibilem,
            quibus intelligentes sumus, secundum quod per ea continuamur intellectui separato. Ex
            quo sequitur quod si id quod est proprium, destruitur, tantum communi remanente, ex
            omnibus animabus humanis una tantum substantia remaneat, dissolutis corporibus. Haec
            autem positio quibus rationibus innitatur, et quomodo improbari possit, supra dictum
            est, 17 dist. Quarta positio est quam fides nostra tenet, quod anima intellectiva sit
            substantia non dependens ex corpore, et quod sint plures intellectivae substantiae
            secundum corporum multitudinem, et quod destructis corporibus remanent separatae, non in
            alia corpora transeuntes; sed in resurrectione idem corpus numero quod deposuerat
            unaquaeque assumat.</p>
          <p xml:id="ta-l2d19q1-d1e184">Ad primum ergo dicendum, quod Salomon ibi loquitur more concionatoris, assumens in se
            diversorum hominum sententias, et sapientum, et stultorum; ut in fine omnibus appareat
            quae sit verior sententia; unde concludit quasi sententiam proferens, dicens, cap. 12 et
            13: <quote xml:id="ta-l2d19q1-Qd1e186">finem loquendi omnes pariter audiamus: Deum time, et mandata ejus
              observa</quote>. Et hoc est unum ex illis quae ab eo in persona stultorum
            inducuntur.</p>
          <p xml:id="ta-l2d19q1-d1e190">Ad secundum dicendum, quod corruptio invenitur in omnibus corruptibilibus secundum unam
            rationem communem, quantum ad id quod per se corruptioni convenit, sed non quantum ad id
            quod accidit ei. Cum enim corruptio sit proprie compositi transmutatio de esse in non
            esse, hoc per se ad corruptionem pertinet ut compositum esse desistat; et quia
            compositum habet esse ex conjunctione formae ad materiam, ideo divisio formae a tali
            materia invenitur in qualibet corruptione; sed quod forma in nihil cadat, vel non, hoc
            corruptioni accidit ex ratione propria hujus formae vel illius. Si enim sit forma talis
            cujus esse sit absolutum et non dependens, in cujus esse participationem materia
            adducitur ex hoc quod perficitur tali forma, contingit ut ex defectu materiae compositum
            hujusmodi esse amittat, secundum hoc quod improportionata ad ipsum efficitur: et tamen
            ipsa forma remanet in suo esse, et sic destructio est compositi, forma remanente. Si
            vero forma non habeat esse absolutum in quo subsistat, sed sit per esse compositi, tunc
            ex quo compositum desinit esse, oportet quod forma etiam esse amittat, et per accidens
            corrumpatur.</p>
          <p xml:id="ta-l2d19q1-d1e193">Ad tertium dicendum, quod, sicut dicit Commentator in 3 de anima, intellectus non eodem
            modo dicitur forma cum aliis formis materialibus; quod quantum ad hoc dico verum esse
            (licet ipse aliud intendat) quod anima cum habeat esse absolutum, ut ejus operatio
            ostendit, non habet esse per esse compositi, quin potius compositum per esse ejus; et
            ideo corrupto corpore non corrumpitur per accidens anima sicut aliae formae, quae non
            sunt nisi per esse compositi, nec aliquam operationem habent nisi mediante materia.</p>
          <p xml:id="ta-l2d19q1-d1e197">Ad quartum dicendum, quod anima rationalis praeter alias formas dicitur esse substantia
            et hoc aliquid, secundum quod habet esse absolutum; et quod dicitur, quod anima potest
            dupliciter considerari, scilicet secundum quod est substantia, et secundum quod est
            forma, non est intelligendum quantum ad diversa quae in ipsa sunt, quasi aliud sit
            essentia sua et aliud ipsam esse formam, ut sic esse formam accidat sibi sicut color
            corpori: sed distinctio accipitur secundum ejus diversam considerationem; non enim ex
            hoc quod est forma habet quod post corpus remaneat; sed ex hoc quod habet esse
            absolutum, ut substantia subsistens: sicut etiam homo non habet quod intelligat ex hoc
            quod est animal, sed ex hoc quod est rationalis; quamvis utrumque sit sibi
            essentiale.</p>
          <p xml:id="ta-l2d19q1-d1e200">Ad quintum dicendum, quod ex ratione illa non plus probatur quam hoc, scilicet quod id
            quod habet virtutem ad hoc ut sit semper, dum habet illam virtutem, non terminat esse
            suum ad aliquod tempus ante vel post, quasi non potuerit per hanc virtutem plus quam
            certo tempore durasse; et hoc etiam in anima verum est; quia per virtutem quam modo
            habet, potuisset per mille millia annorum durasse. Sed quia hanc virtutem a se non
            habet, sed ab alio, tunc ex hac virtute incepit sua duratio quando haec virtus data est
            sibi.</p>
          <p xml:id="ta-l2d19q1-d1e203">Ad sextum dicendum, quod intelligere cum aliquo vel sine aliquo dicitur dupliciter. Vel
            hoc modo quod illud etiam intelligatur esse particeps operationis, sicut organum
            virtutis visivae simul cum virtute visiva videt, quia videre est compositi; et sic
            intellectus omnino sine corpore intelligit, quia haec operatio non perficitur mediante
            organo corporali; vel ita quod illud sit objectum operationis, sicut visus non potest
            videre sine colore; et hoc modo etiam intellectus in statu viae non potest intelligere
            sine phantasmate, quod se habet ad intellectum sicut color ad visum, ut philosophus
            dicit. Et ex hoc non ostenditur quod anima intellectiva habeat esse dependens ad corpus,
            cum operatio egrediatur ab ipsa absolute. Sed post mortem alium modum intelligendi
            habebit, de quo locus erit inquirendi in fine quarti libri.</p>
          <p xml:id="ta-l2d19q1-d1e206">Ad septimum dicendum, quod vertibilitas in nihil, nihil aliud ponit in creatura quam
            dependentiam esse ejus ad principium a quo esse habet; adeo quod si influentia ejus
            cessaret, quaelibet creatura esse desisteret. Sed ex hoc non potest creatura
            corruptibilis dici, ut in 1 Lib. dictum est, dist. 8.</p>
        </div>
        <div xml:id="ta-l2d19q1-Dd1e210" type="articulus">
          <head xml:id="ta-l2d19q1-Hd1e212">Articulus 2</head>

          <head xml:id="ta-l2d19q1-Hd1e215" type="question-title">Utrum homo in primo statu habuerit necessitatem moriendi</head>

          <p xml:id="ta-l2d19q1-d1e218">Ad secundum sic proceditur. Videtur quod homo in primo statu habuit necessitatem
            moriendi secundum corpus. Quidquid enim sequitur ex necessitate materiae, est
            necessarium necessitate absoluta, ut in 2 Phys. habetur. Sed corruptio compositi ex
            contrariis sequitur ex necessitate materiae. Ergo corpus hominis, quod ex contrariis
            compositum erat, simpliciter et absolute erat necesse corrumpi.</p>
          <p xml:id="ta-l2d19q1-d1e221">Praeterea, quod est corruptibile secundum partem, est etiam secundum totum dissolubile.
            Sed corpus hominis in primo statu secundum aliquam partem dissolubile erat: alias cibo
            non uteretur (praecipue quia est formatus in perfecta quantitate), cum nutrimentum sit
            ad restaurationem deperditi. Ergo videtur quod etiam totum corpus dissolubile foret.</p>
          <p xml:id="ta-l2d19q1-d1e224">Praeterea, ut in 5 Metaph. dicitur, necessitas cibi est de illis sine quibus non potest
            esse vita. Sed homo in primo statu habebat vitam cibis indigentem, ut in littera
            dicitur. Ergo sine cibis vivere non potuisset; et ita videtur quod, quantum in se erat,
            necessitatem mortis haberet.</p>
          <p xml:id="ta-l2d19q1-d1e228">Praeterea, ea quae differunt secundum genus, non sunt transmutabilia invicem. Sed
            corruptibile et incorruptibile sunt hujusmodi, ut in 10 Metaph. dicitur. Ergo non potest
            esse ut homo, qui nunc est corruptibilis, prius fuerit incorruptibilis.</p>
          <p xml:id="ta-l2d19q1-d1e231">Praeterea, mortale est una de differentiis constitutivis hominis. Sed, ut in 8 Metaph.
            dicitur, qualibet differentia apposita vel amota, fit alia species; sicut etiam numerus
            per additionem et subtractionem unitatis. Ergo si homo ante peccatum fuisset immortalis,
            fuisset alterius speciei: quod est inconveniens.</p>
          <p xml:id="ta-l2d19q1-d1e234">Sed contra, apostolus, Rom. 6, 23, dicit: <quote xml:id="ta-l2d19q1-Qd1e236" source="http://scta.info/resource/rom6_23">stipendia peccati mors</quote>. Ergo
            homo ante peccatum mortuus non fuisset. Idem potest haberi ex hoc quod dicitur Sapient.
            1, 13: <quote xml:id="ta-l2d19q1-Qd1e239" source="http://scta.info/resource/sap1_13 http://scta.info/resource/sap1_14 http://scta.info/resource/sap1_15 http://scta.info/resource/sap1_16">Deus mortem non fecit (...) sed impii manibus et verbis accersierunt
              illam</quote>.</p>
          <p xml:id="ta-l2d19q1-d1e243">Praeterea, poena non praecedit culpam. Sed mors est maxima poenarum; unde a philosopho
            finis terribilium dicitur in 3 Ethic. Ergo ante peccatum mortuus non fuisset.</p>
          <p xml:id="ta-l2d19q1-d1e246">Respondeo dicendum, quod, ut ex 2 Phys. habetur, ea quae sunt ad finem, instituuntur
            secundum rationem finis, ut patet praecipue in artificialibus. Cum ergo homo institutus
            esset ad finem beatitudinis excedentis omnem facultatem humanae naturae, oportuit quod
            in ipsa sui institutione aliquid sibi collatum fuerit supra facultatem principiorum
            naturalium. Ex principiis autem naturalibus esse perpetuum habere non potest, cum ex
            contrariis componatur, quod est causa corruptionis in rebus, cum forma materiam
            perficiat secundum ejus capacitatem. Unde hoc sibi supra conditionem naturae suae
            collatum fuit ut anima, quae in tam nobilem finem ordinabatur, secundum potestatem suam
            supra communem naturae ordinem quo materia recipit esse secundum sui conditionem, esse
            perpetuum materiae communicaret. Et quia haec potestas animae super corpus consequebatur
            ex ordinatione ejus in finem, non poterat impediri ejus effectus nisi per deordinationem
            ejus a fine, quae sine peccato esse non poterat: et quia peccare poterat, libero
            arbitrio nondum in justitia confirmato, poterat impediri ejus effectus, ut morte esse
            perpetuum interciperetur: et ideo quodammodo erat mortalis, inquantum poterat mori; et
            quodammodo immortalis, inquantum poterat non mori. Sed potentia moriendi non poterat
            reduci statim in actum, nisi praecedente immutatione animae secundum actum peccati: ideo
            simpliciter dicendus erat homo in statu illo immortalis, et mortalis non nisi secundum
            quid, scilicet si peccaret: quia, ut in 9 Metaphys. dicitur, illud dicitur simpliciter
            esse in potentia ad aliquid quod potest statim reduci in actum uno motore: sicut non
            dicimus quod ex terra possit fieri statua, sed ex cupro, quamvis ex terra fiat
            cuprum.</p>
          <p xml:id="ta-l2d19q1-d1e249">Ad primum ergo dicendum, quod ratio illa procederet, si compositum esse recepisset
            secundum conditionem materiae, et non secundum potestatem formae, cujus esse perpetuum
            est: et hoc idem animae in principio, super communem naturae cursum, collatum est.</p>
          <p xml:id="ta-l2d19q1-d1e253">Ad secundum dicendum, quod quidam dicunt, quod nulla dissolutio vel perditio facta
            fuisset in corpore Adae, et cibus ab eo non sumebatur ad restaurationem deperditi, sed
            contra hunc defectum communem omni creaturae, qui est vertibilitas in nihil. Sed hoc
            ridiculum videtur: quia secundum hoc etiam corpora caelestia cibis indigerent, et etiam
            incorporeae substantiae: nec contra hunc defectum per cibos subvenitur, ut vel tollatur
            dependentia sui esse per cibum, vel saltem minuatur. Irrationabile autem est quod
            indiguerit propter defectum aliquem, propter quem illi defectui subveniri non possit. Et
            ideo dicendum est, quod cibus sumebatur ad restaurationem deperditi, et ad augmentum
            corporis in quantitate perfecta, et ad multiplicationem speciei per viam seminalem,
            secundum quod nutritiva augmentativae et vegetativae deservire dicitur: et ideo oportet
            ponere quod aliqua particularis deperditio in corpore Adae fieret; non tamen poterat
            subsequi dissolutio in toto propter virtutem regitivam corporis, quae erat ex parte
            animae, ut dictum est, sicut etiam in partibus mundi contingit elementorum in partibus
            corruptionem fieri; non autem in toto contingit elementa corrumpi, ex eo quod inferiorum
            corporum ordo virtute superiorum conservatur.</p>
          <p xml:id="ta-l2d19q1-d1e256">Ad tertium dicendum, quod si Adam non comedisset, moreretur: nec tamen mori poterat
            ante peccatum; quia hoc ipsum quod erat non comedere tempore determinato, fuisset sibi
            peccatum: tum quia erat contra praeceptum divinitus promulgatum, quo praeceptum erat
            sibi ut de omni ligno Paradisi comederet, Genes. 2, tum quia non existente praecepto,
            foret contra legem naturaliter insitam. Tempus autem determinatum comedendi non per
            experientiam defectus cognovisset, sed judicio rationis.</p>
          <p xml:id="ta-l2d19q1-d1e259">Ad quartum dicendum, quod impossibile est quod de corruptibili in incorruptibile
            transmutatio fiat, vel e contrario, si sumantur ut opposita, idest supra eadem principia
            fundata. Incorruptibilitas autem illa quam primus homo habuit, non fuit in principiis
            naturae fundata, sed in virtute animae divinitus concessa: et ideo quando naturae suae
            derelictus est, mortem quam in natura sua habebat, necesse fuit in actum exire, quae
            quidem dictae immortalitati opposita non erat.</p>
          <p xml:id="ta-l2d19q1-d1e262">Unde patet responsio ad quintum: quia illa immortalitas principia naturae, in quibus
            consistit mortalitas, non tollebat: unde nulla differentia constitutiva diminuitur:
            dicebatur enim homo tunc mortalis, prout mortale est differentia ejus, secundum quod ex
            conditione naturae suae mortem habuit.</p>
        </div>
        <div xml:id="ta-l2d19q1-Dd1e266" type="articulus">
          <head xml:id="ta-l2d19q1-Hd1e268">Articulus 3</head>

          <head xml:id="ta-l2d19q1-Hd1e271" type="question-title">Utrum corpus Adae fuerit passibile</head>

          <p xml:id="ta-l2d19q1-d1e274">Ad tertium sic proceditur. Videtur quod corpus Adae fuerit passibile. Sentire enim,
            secundum philosophum, quoddam pati est. Sed Adam habuit corpus sensibile. Ergo et
            passibile.</p>
          <p xml:id="ta-l2d19q1-d1e277">Praeterea, corpora superiora sunt causa motuum in inferioribus corporibus. Sed corpus
            Adae aliquo modo mutabile erat, ad minus secundum augmentum. Ergo erat receptivum
            impressionum superiorum corporum. Sed recipere impressionem agentis est pati. Ergo
            habuit corpus passibile.</p>
          <p xml:id="ta-l2d19q1-d1e280">Praeterea, somnus est passio quaedam, et immobilitatio organorum sensibilium, ut
            philosophus ostendit. Sed Adam in primo statu dormivisset; unde Genes. 2, immissus in eo
            sopor a domino dicitur. Ergo corpus passibile habebat.</p>
          <p xml:id="ta-l2d19q1-d1e284">Praeterea, augmentum sine alteratione esse non potest, nec alteratio sine passione, ut
            in 1 de generatione dicitur. Sed corpus Adae erat augmentabile. Ergo et alterabile, et
            passibile.</p>
          <p xml:id="ta-l2d19q1-d1e287">Praeterea, omne molle obvians duro, oportet quod cedat sibi. Sed Adam habuit in carne
            sua mollitiem. Ergo ab aliquo corpore duro, ut securi, secari potuisset; similiter etiam
            uri, ut dicitur, ab excellenti calido; et sic de omnibus aliis passibilibus
            corporalibus.</p>
          <p xml:id="ta-l2d19q1-d1e290">Sed contra, omnis passio magis facta abjicit a substantia, ut dicit philosophus. Sed
            quod abjicitur a substantia, est via in corruptionem. Ergo cum corpus Adae fuerit
            incorruptibile, non potuit simul esse passibile.</p>
          <p xml:id="ta-l2d19q1-d1e293">Praeterea, cum semper patiens sit ignobilius agente, passio aliquem defectum importat
            in patiente. Sed corpus Adae nulli defectui subjici poterat. Ergo passibile non
            erat.</p>
          <p xml:id="ta-l2d19q1-d1e296">Respondeo dicendum, quod pati dicitur dupliciter: uno modo communiter, alio modo
            proprie. Communiter dicitur pati quidquid recipit aliquid quocumque modo; et sic cum
            omne recipiens careat eo quod recipit et sit in potentia ad illud, et e contrario omne
            quod est in potentia ad aliquid sit receptivum alicujus; a tali passibilitate nihil
            absolvitur, nisi illud quod est actus purus, scilicet Deus: omnis enim creatura
            passibilis dici potest, secundum quod alicujus perfectionis receptibilis est. Sed quia
            illud quod perfectionem recipit, non proprie dicitur passum vel alteratum, sed magis
            perfectum, ut in 7 Phys. dicitur, ideo proprie dicitur pati secundum quod passio
            sequitur alterationem qua aliquid transmutatur ab eo quod est sibi secundum naturam:
            sicut si aqua calefiat, vel aer inspissetur, et si corpus animalis infirmetur, non autem
            si sanetur. Primo ergo modo accepta passione, corpus Adae passibile erat; sed secundo
            modo accepta, tunc dicendum est, corpus ejus fuisse passibile secundum quid, scilicet si
            peccaret; et impassibile simpliciter, sicut de mortali et immortali dictum est supra,
            art. 2 in corp.</p>
          <p xml:id="ta-l2d19q1-d1e299">Ad primum ergo dicendum, quod duplex est passio. Una quae sequitur actionem naturae:
            quando scilicet species agentis recipitur in patiente secundum esse materiale, sicut
            quando aqua calefit ab igne. Alia quae sequitur actionem quae est per modum animae;
            quando scilicet species agentis recipitur in patiente secundum esse spirituale, ut
            intentio quaedam, secundum quem modum res habet esse in anima, sicut species lapidis
            recipitur in pupilla; et talis passio semper est ad perfectionem patientis; unde talem
            passionem non excludimus a corpore Adae.</p>
          <p xml:id="ta-l2d19q1-d1e303">Ad secundum dicendum, quod cum motus superiorum corporum sit ut vita quaedam, quae
            inest natura existentibus omnibus, ut in 8 Phys. dicitur, passio illa secundum quam
            corpora inferiora superiorum impressionem recipiunt, est ad perfectionem et
            conservationem eorum; unde nec etiam talis passio a corpore Adae excluditur.</p>
          <p xml:id="ta-l2d19q1-d1e306">Ad tertium dicendum, quod secundum quosdam homo in primo statu non dormivisset. Sed
            quia hoc ratione vel auctoritate firmari non potest, probabilius videtur ut ex quo vitam
            animalem habebat, ea quae talem vitam consequuntur sibi non deessent. Somnus autem
            quandoque convenit ex causa naturali, sicut ex vaporatione alimenti, vel ex humiditate
            cerebri, ut in prima aetate; et sic videtur utraque de causa potuisse esse somnum in
            primo statu: quandoque vero ex causa innaturali, sicut ex labore aut aegritudine; et sic
            non fuisset ibi somnus. Somnus enim quantum in se est, est passio ad perfectionem totius
            animalis pertinens, eo quod in somno intenduntur virtutes naturales, et quietantur
            virtutes animales, ut postmodum fortiores sint in actibus suis.</p>
          <p xml:id="ta-l2d19q1-d1e309">Ad quartum dicendum, quod in augmento est alteratio ejus quod additur, quia convertitur
            in substantiam ejus quod augetur; non autem oportet quod sit alteratio ejus cui additur,
            per quam a perfectione naturae suae transmutatur; et hoc quod augetur, est illud cui
            additur alimentum; unde ex augmento non potest concludi passibilitas corporis
            augmentati.</p>
          <p xml:id="ta-l2d19q1-d1e312">Ad quintum dicendum, quod quamvis caro Adae mollis esset et divisibilis, tamen per
            providentiam suam continebatur a tali passione, dum sibi a nocivis cavebat, quod si non
            faceret, peccaret. Sed per divinam providentiam ab omni violentia conservabatur
            illaesus.</p>
        </div>
        <div xml:id="ta-l2d19q1-Dd1e317" type="articulus">
          <head xml:id="ta-l2d19q1-Hd1e319">Articulus 4</head>

          <head xml:id="ta-l2d19q1-Hd1e322" type="question-title">Utrum homo in primo statu fuerit impassibilis et immortalis per
            naturam</head>

          <p xml:id="ta-l2d19q1-d1e325">Ad quartum sic proceditur. Videtur quod per naturam homo in primo statu erat
            impassibilis et immortalis. Ejusdem enim est infundere et continuare vitam. Sed anima
            naturaliter vitam corpori infundit. Ergo etiam naturaliter in perpetuum vitam in corpore
            continuasset.</p>
          <p xml:id="ta-l2d19q1-d1e328">Praeterea, ut dicit Augustinus, 11 super Genes., et philosophus in 3 de anima, agens
            est nobilius patiente. Sed corpus Adae nobilissimum corporum erat. Ergo a nullo corpore
            pati poterat, ut corrumperetur, etiam secundum conditionem naturae suae.</p>
          <p xml:id="ta-l2d19q1-d1e331">Praeterea, corruptio contingit in corporibus mixtis ex hoc quod aliquod elementorum
            praedominans harmoniam mixtionis dissolvit. Sed corpus Adae erat temperatissimum. Ergo
            videtur quod non poterat ibi sequi corruptio naturalis per excessum alicujus
            contrarii.</p>
          <p xml:id="ta-l2d19q1-d1e335">Praeterea, corruptio naturalis animalium contingit ex consumptione humoris naturalis.
            Sed in corpore Adae, si aliquid deperdebatur, poterat per cibum assumptum restaurari,
            praecipue cum ipse quantitatem deperditi et virtutem cibi assumpti cognosceret, et in
            edendo modum conservaret. Ergo videtur quod nunquam naturaliter corruptus fuisset.</p>
          <p xml:id="ta-l2d19q1-d1e338">Praeterea, illa dicimus naturaliter evenire quae ex rationibus seminalibus rebus
            inditis consequuntur. Sed per virtutem ligni vitae immortalitatem consecutus fuisset, ut
            in littera dicitur. Ergo videtur, cum lignum illud esset corpus naturale, quod
            naturaliter vitam conservare potuisset.</p>
          <p xml:id="ta-l2d19q1-d1e341">Sed contra est, quia Dionysius dicit in 4 cap. de Div. Nom., quod data naturalia
            Daemones per peccatum non perdiderunt. Sed homo non amplius quam Daemon peccavit. Ergo
            si immortalitatem habuisset, eam nullatenus amisisset.</p>
          <p xml:id="ta-l2d19q1-d1e344">Praeterea, differentiae consequuntur ex principiis essentialibus speciei. Sed mortale
            est differentia hominis. Ergo ex naturalibus principiis homo habet quod sit mortalis.
            Cum ergo natura speciei eadem sit ante peccatum et post; videtur quod ante peccatum
            etiam naturaliter mortalis erat.</p>
          <p xml:id="ta-l2d19q1-d1e347">Respondeo dicendum, quod immortalitas illa et impassibilitas quam homo habuit in primo
            statu, non inerat sibi ex suis principiis naturae, ut dictum est, sed ex beneficio
            conditoris: unde naturalis proprie dici non potest, nisi forte naturale dicatur omne
            illud quod natura incipiens accepit. Sed contra multiplices modos corruptionis et
            causas, pluribus remediis a corruptione conservabatur. Est enim quadruplex modus quo
            corpora animalium corrumpuntur. Primus est, qui communiter invenitur in omnibus
            generabilibus et corruptibilibus, ex hoc quod res materiales habent virtutem finitam ad
            essendum; unde oportet quod omnes certa periodo corrumpantur, ut in 2 de Gener. dicitur.
            Secundus est communis omnibus corporibus mixtis, ex excessu inordinato alicujus
            contrariorum; et contra utrumque istorum defectum subveniebatur homini per quamdam
            virtutem animae collatam ad hoc ut secundum conditionem suam materiam perficeret; ut
            sicut ipsa anima habet esse indeficiens, ita indeficiens esse corpori tribueret et
            perpetuam aequalitatem complexionis. Tertium modum corruptionis proprium habent corpora
            animata, sicut et proprium modum generationis, ex hoc scilicet quod calor qui est
            instrumentum animae, humidum consumit in quo est vita: et contra hunc defectum
            subveniebatur sibi duplici beneficio: quia per esum aliorum lignorum Paradisi
            restaurabatur continua deperditio facta in corpore, sicut etiam in nobis fit per cibos
            quibus utimur. Sed quia illud quod ex nutrimento convertitur, non est adeo perfecte
            subserviens virtuti speciei sicut quod prius erat, eo quod virtutes naturales semper
            debilitantur in agendo: ideo in nobis oportet quod in fine sequatur diminutio quando
            virtus speciei adeo debilitatur propter mixtionem extranei quod non potest fieri tanta
            restauratio quanta fit consumptio; et sic in fine oportet consumptionem esse, ut
            philosophus in 1 de Gener. dicit: et ponit exemplum de vino, cui semper admiscetur aqua,
            quod tandem aquosum fit. Sed ad hoc subveniebat ei lignum vitae, cujus virtute divinitus
            concessa alimentum assumptum in perfectam assimilationem adducebatur: propter quod etiam
            a quibusdam dicitur, quod ad restaurationem humidi radicalis deperditi conferebat.
            Quartus autem modus corruptionis est per violentiam ab aliquo extrinseco agente, sicut
            per incisionem gladii vel adustionem ignis, et hujusmodi: et ab hoc modo corruptionis
            conservabat hominem illaesum divina providentia, per quam decretum erat ut nullum
            nocumentum homo pateretur in corpore, nisi prius a mentis innocentia deviasset.</p>
          <p xml:id="ta-l2d19q1-d1e350">Ad primum ergo dicendum, quod animae non est naturale infundere vitam nisi tali
            corpori, scilicet quod est sic complexionatum et organizatum; et manente tali
            dispositione corporis, vita continuatur ab anima. Sed hanc non est possibile semper
            durare secundum potestatem inferioris naturae; unde non oportet quod immortalitas sit
            naturalis.</p>
          <p xml:id="ta-l2d19q1-d1e354">Ad secundum dicendum, quod impossibile est aliquod mixtum esse in quo non praedominetur
            alterum contrariorum, multis de causis. Primo, cum naturae elementares se habeant quasi
            materialiter ad formam mixti, non posset mixtum consequi unam formam simpliciter nisi
            elementa aggregarentur in unum hoc modo quod unum sit formale et praedominans. Secundo,
            quia ad mixtionem exigitur elementorum alteratio, quam esse non contingeret, si
            ponerentur eorum aequales virtutes: oportet enim quod virtus alterantis virtutem
            alterati excedat. Tertio, quia nullum locum naturalem haberet, si nullum elementum in eo
            dominaretur; et ita nec motum naturalem: in quo deficeret a proprietate corporis
            naturalis. Quarto, quia in animatis specialiter calor est instrumentum animae, ut in 2
            de anima dicitur; unde oportet calorem praedominari: et sic oportet quod in quolibet
            mixto tandem sequatur corruptio.</p>
          <p xml:id="ta-l2d19q1-d1e357">Ad tertium dicendum, quod nihil prohibet, illud quod est nobilius simpliciter, esse
            minus nobile secundum aliquid; sicut caro humana, quae quidem secundum naturam suae
            speciei nobilior est gladio, tamen secundum proprietatem duri et mollis, est ignobilior,
            quia durum nominat potentiam naturalem respectu illius rei cujus molle impotentiam
            dicit; et eodem modo est ignobilior quam ignis, cum habeat in potentia calorem, quem
            ignis habet actu; actus vero semper potentia est nobilior; et ideo contingit corpus
            nobilius ab ignobiliori pati secundum naturam, ut corpus animalis ab igne.</p>
          <p xml:id="ta-l2d19q1-d1e360">Ad quartum dicendum, quod illud quod ex nutrimento in carnem convertitur, semper
            efficitur minus ac minus habens de virtute speciei; tum quia virtus naturalis ex actione
            debilitatur, eo quod agens simul patitur, ut in 6 Physic. dicitur; tum quia perfectius
            recipit virtutes speciei quod per se generatur quam quod generatur per admixtionem ad
            alterum; sicut vinum quod generatur in vite virtuosius est quam hoc quod aggeneratur ex
            additione aquae transumptae in vinum, ex cujus etiam admixtione totum vinum debilitatur:
            tum etiam quia omnis virtus quanto plus est unita, tanto efficacior est ad agendum; et
            quanto materia magis multiplicatur, tanto calor naturalis magis diffunditur, unde est
            minus potens ad convertendum; sicut etiam in libro 13 de animalibus dicit philosophus,
            quod animalia quae habent magnum cor, sunt timida; quia calor in magno corde est
            dispersus, et in parvo congregatus: et ideo in puero tantum de alimento convertitur quod
            sufficit non solum ad restaurationem deperditi, sed etiam ad augmentum; sed postea
            convertitur solum hoc quod ad restaurationem deperditi sufficit; tandem vero non tantum
            natura potest convertere quantum deperditur; unde oportet quod sequatur diminutio et
            tandem corruptio. Et ideo per virtutem naturalem hoc non potest contingere ut per
            sumptionem cibi vita hominis perpetuo conservetur.</p>
          <p xml:id="ta-l2d19q1-d1e363">Ad quintum dicendum, quod lignum vitae non erat principalis causa immortalitatis, sed
            coadjuvans ad continuationem vitae modo praedeterminato; ideo immortalitas non est
            judicanda naturalis propter virtutem ligni vitae; sed magis gratuita propter virtutem
            animae supra naturam collatam quae principalis causa immortalitatis erat. Et praeterea
            in rebus viventibus non dicitur aliquid naturale nisi quod ex principio intrinseco
            consequitur; quamvis etiam per actionem quarumdam rerum naturalium extrinsecus agentium
            aliquid in eis efficiatur, ut patet in unctione, et aliis similibus.</p>
        </div>
        <div xml:id="ta-l2d19q1-Dd1e367" type="articulus">
          <head xml:id="ta-l2d19q1-Hd1e369">Articulus 5</head>

          <head xml:id="ta-l2d19q1-Hd1e372" type="question-title">Utrum immortalitas Adae fuerit eadem cum immortalitate
            resurgentium</head>

          <p xml:id="ta-l2d19q1-d1e375">Ad quintum sic proceditur. Videtur quod immortalitas Adae non sit eadem cum
            immortalitate resurgentium. Primo per hoc quod Augustinus dicit quod alia est
            immortalitas quam in Adam perdidimus, et alia quam per Christum in resurrectione
            speramus.</p>
          <p xml:id="ta-l2d19q1-d1e378">Praeterea, de eodem in idem non est aliqua transmutatio. Sed infra dicetur, quod si
            Adam perstitisset, transferendus erat de immortalitate quam habebat, in spiritualem
            vitam. Ergo immortalitas spiritualis, qualis est resurgentium, non est eadem cum
            immortalitate Adae.</p>
          <p xml:id="ta-l2d19q1-d1e381">Praeterea, impassibilitas resurgentium est quaedam ipsorum dos. Sed Adam in primo statu
            dotem non habuit, cum dos non debeatur nisi ei qui traducitur in domum caelestis sponsi
            per modum sponsae. Ergo et cetera.</p>
          <p xml:id="ta-l2d19q1-d1e385">Praeterea, ea quae causantur ex diversis principiis, oportet esse diversa. Sed
            immortalitas Adae causabatur ex innocentiae gratia; immortalitas autem resurgentium
            causabitur ex habitu gloriae in beatis. Ergo non eadem immortalitas est utrobique.</p>
          <p xml:id="ta-l2d19q1-d1e388">Sed contra, immortalitas corporis consequitur libertatem arbitrii, secundum ejus
            diversum statum. Sed in omnibus statibus est eadem libertas arbitrii. Ergo eadem est
            immortalitas corporis in primo et ultimo resurgentium statu.</p>
          <p xml:id="ta-l2d19q1-d1e391">Praeterea, una et eadem potentia est quae prius disposita est, et postmodum efficitur
            necessitas. Sed corpus hominis in primo statu erat immortale, quasi secundum potentiam
            dispositam tantum, eo quod poterat mori et non mori; in ultimo vero statu erit immortale
            secundum potentiam quae est necessitas ad vitam, quia impossibile erit mori. Ergo est
            una et eadem immortalitas.</p>
          <p xml:id="ta-l2d19q1-d1e394">Respondeo dicendum, quod immortalitas dicit potentiam quamdam ad semper vivendum et non
            moriendum. Haec autem potentia in natura humana ex parte corporis non invenitur, nisi
            imperfecta, quasi potentia obedientiae tantum; eo quod per principia naturae, vitae
            sempiternitas haberi non potest; sed complementum hujus potentiae est ex aliquo divino
            munere gratis collato. Sic ergo immortalitas dupliciter considerari potest: vel quantum
            ad potentiam incompletam naturalem; et sic est una et eadem immortalitas, sicut una et
            eadem natura; vel quantum ad munus gratiae, quod est quasi formale complens dictam
            potentiam, et sic invenitur differentia utriusque immortalitatis et impassibilitatis;
            quia prima fuit per gratiam innocentiae, ultima vero erit per donum gloriae. In primo
            enim statu talis erat victoria animae super corpus ut nihil in corpore fieri posset quod
            animae adversaretur; sed in ultimo statu amplior erit victoria in hoc quod proprietates
            animae quodammodo in corpus redundabunt, ut corpus agile et lucidum et spirituale
            efficiatur, et impassibile.</p>
          <p xml:id="ta-l2d19q1-d1e397">Et per hoc patet responsio ad utramque partem.</p>
        </div>
        <div xml:id="ta-l2d19q1-Dd1e401">
          <head xml:id="ta-l2d19q1-Hd1e403">Expositio textus</head>
          <p xml:id="ta-l2d19q1-d1e406"><quote xml:id="ta-l2d19q1-Qd1e407">In primo statu fuit corpus hominis animale</quote>. Videtur quod tale etiam erit
            in tertio statu, cum animal genus hominis sit, et semper de specie praedicetur. Et
            dicendum, quod differt animal et animale quantum ad nominis significationem; quia animal
            nominat naturam generis, quae a specie nunquam removetur, unde semper homo dicetur
            animal; sed animale dicit aliquod denominatum ex natura animalis. Cum autem denominatio
            proprie sit ab eo quod est formale et perfectivum rei, illi tantum animale esse competit
            in quo proprietates animalis quantum ad aliquod dominantur. Hae autem sunt in quibus
            homo cum aliis animalibus convenit: et ideo qui brutales motus sequitur, idest passiones
            sensitivae partis, animalis homo ab apostolo dicitur, 1 Corinth., 2. Quia ergo in primo
            statu hominem oportebat occupari circa opera nutritivae et generativae, sine quibus
            vitam conservare non poterat; ideo animalem vitam dicebatur habere. <quote xml:id="ta-l2d19q1-Qd1e410">Corpus
              propter peccatum mortuum est</quote>. Videtur hoc esse falsum, et expositio
            insufficiens quae adjungitur: quia quod in futurum necessarium est, nondum tamen dicitur
            esse factum: ergo etsi ex peccato necessitatem mortis homo incurrat, non tamen corpus
            ejus mortuum dici debet. Et dicendum secundum quosdam, quod homo post peccatum est in
            continuo actu deficiendi usque ad mortem, secundum quod dicitur Sapient. 5, 13:
              <quote xml:id="ta-l2d19q1-Qd1e413" source="http://scta.info/resource/sap5_13@5-7">continuo nati desivimus esse</quote>; et ideo statim homo mortuus potest dici.
            Sed hoc videtur redire in opinionem Heracliti, qui ponebat omnia moveri semper: volebat
            enim omnem transmutationem quae in longo tempore contingit, puta augmenti, dividere
            secundum omnes particulas temporis, ut in qualibet parte temporis esset assignare aliam
            partem motus, sicut est in motu locali qui solus proprie et vere continuus est, ut in 8
            physicorum Commentator dicit, et hoc satis a philosophis improbatur. Praeterea non est
            possibile quod duo motus contrarii sint continui; unde cum generatio et corruptio sint
            contraria, oportet inter tempus generationis et corruptionis ejusdem rei esse aliquod
            tempus in quo non corrumpitur nec generatur. Et praeterea adhuc non debet dici mortuum,
            sed mori. Et ideo aliter dicendum est, quod expositio Augustini est sufficiens, ut
            scilicet ex hoc mortuum dicatur, quia necessitatem mortis habet: quod enim est in
            futurum necessarium, etsi nondum in actu in seipso, est tamen jam determinatum in causa
            sua, ut quodammodo possit dici esse. Unde et de ortu solis et luminarium, et occasu et
            eclipsibus fiunt demonstrationes, ut de his quae sunt semper: quia causas determinatas
            habent, quas non contingit aliquo modo deficere. Unde dicit Augustinus 9 super Genes.,
            quod hoc modo dicitur corpus hominis post peccatum mortuum, sicut a medicis homo
            infirmus desperatus propter impossibilitatem evadendi dicitur mortuus. Quod autem
            dicitur: <quote xml:id="ta-l2d19q1-Qd1e416">continuo nati desivimus esse</quote>, non est intelligendum quasi
            transmutatio corruptionis hominis sit toto tempore vitae ejus in actu: sed vel hoc
            dicitur propter brevitatem vitae (quod enim parum est, quasi nihil esse videtur, ut
            dicitur in 2 Physic.), vel quia dies ad vitam determinati a Deo, continue labuntur.
              <quote xml:id="ta-l2d19q1-Qd1e419">Quod erat ei de ligno vitae</quote>. Videtur quod hoc dictum redeat in fabulas
            antiquorum, quas philosophus deridet et improbat in 3 Metaph., qui dicebant deos qui
            gustaverunt de quodam cibo, factos esse immortales, alios autem remansisse mortales. Sed
            dicendum, quod non est simile: quia illi fabulose totam causam immortalitatis cibo
            conferebant; Augustinus vero non intendit quod lignum vitae esset principalis causa
            immortalitatis, sed quoddam immortalitatem coadjuvans, ut dictum est. <quote xml:id="ta-l2d19q1-Qd1e422">Numquid
              posset non mori?</quote> Ad hujus quaestionis solutionem sciendum, quod etsi
            praeceptum exterius non accepisset, tamen interior ratio dictabat determinato tempore
            cibum sumendum esse: et ideo si cibum non assumpsisset tam de illo ligno quam de aliis,
            contra legem naturalem fecisset, et ideo peccasset, et mortuus fuisset.</p>
        </div>

      </div>
    </body>
  </text>
</TEI>