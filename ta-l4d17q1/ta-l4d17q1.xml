<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 17, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 17, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="294a"/>
      </div>
    </front>
    <body>
      <div xml:id="ta-l4d17q1">
        <head xml:id="ta-l4d17q1-Hd1e97">Quaestio 1</head>
        <head xml:id="ta-l4d17q1-Hd1e100">Distinctio 17</head>
        <div xml:id="ta-l4d17q1-Dd1e103">
          <head xml:id="ta-l4d17q1-Hd1e105">Prooemium</head>
          <p xml:id="ta-l4d17q1-d1e108">Postquam distinxit Magister poenitentiae partes, hic movet quasdam quaestiones de
            partibus illis; et dividitur in partes duas: in prima movet quaestiones; in secunda
            prosequitur eas, ibi: <quote xml:id="ta-l4d17q1-Qd1e110">dicunt enim quidam sine confessione oris et satisfactione
              operis neminem a peccato mundari</quote>. Et haec pars dividitur in duas: in prima
            prosequitur unam quaestionem de comparatione contritionis ad confessionem, utrum
            scilicet per solam contritionem aut confessionem peccatum dimittatur; in secunda
            prosequitur quaestiones de ipsa confessione, ibi: <quote xml:id="ta-l4d17q1-Qd1e113">jam secundum quaestionis
              articulum inspiciamus</quote>. Circa primum tria facit: primo ponit rationes ad partem
            affirmativam; secundo ad negativam, ibi: <quote xml:id="ta-l4d17q1-Qd1e116">quod qui negant, eas determinare
              laborant</quote>; tertio determinat veritatem, ibi: <quote xml:id="ta-l4d17q1-Qd1e119">quid igitur super his
              sentiendum sit, quid tenendum? Jam secundum quaestionis articulum inspiciamus</quote>.
            Hic prosequitur quaestiones de ipsa confessione secundum se; et dividitur in partes
            duas: in prima prosequitur quaestiones superius motas de confessione ex parte ejus cui
            facienda est confessio; in secunda concludit ex dictis responsionem ad quamdam
            quaestionem de necessitate confessionis, ibi: <quote xml:id="ta-l4d17q1-Qd1e122">si ergo quaeritur ad quid confessio
              sit necessaria (...) dicimus, quia punitio peccati est</quote>. Prima in tres: in
            prima prosequitur secundam quaestionem superius motam, scilicet utrum oporteat homini
            confiteri, et an sufficiat confessio Deo facta, ponendo rationes ad veritatem, et contra
            veritatem; in secunda prosequitur tertiam quaestionem, scilicet an oporteat sacerdoti
            confiteri, vel possit fieri cuicumque, ibi: <quote xml:id="ta-l4d17q1-Qd1e126">nunc priusquam praemissis
              auctoritatibus (...) respondeamus, tertiam quaestionem intueamur</quote>; in tertia
            respondet ad objectiones secundae quaestionis contra veritatem factas, ibi: <quote xml:id="ta-l4d17q1-Qd1e129">cum
              igitur ex his aliisque pluribus testimoniis perspicuum fiat (...) peccata primum Deo,
              deinde sacerdoti esse confitenda (...) illud Joannis Chrysostomi non est ita
              intelligendum</quote> et cetera. Prima in duas: in prima objicit contra veritatem; in
            secunda pro ipsa, ibi: <quote xml:id="ta-l4d17q1-Qd1e132">sed quod sacerdotibus confiteri oporteat, non solum illa
              auctoritate Jacobi (...) sed etiam aliorum pluribus testimoniis comprobatur. Nunc
              prius quam praemissis auctoritatibus (...) respondeamus, tertiam quaestionem
              intueamur</quote>. Hic duo facit: primo ostendit quod quando facultas adest, confessio
            facienda est sacerdoti; secundo distinguit in hoc de confessione venialium vel
            mortalium, secundum Bedam, ibi: <quote xml:id="ta-l4d17q1-Qd1e135">Beda vero inter confessionem venialium et
              mortalium distinguit</quote>. Hic est triplex quaestio. Prima de justificatione impii.
            Secunda de contritione. Tertia de confessione. De satisfactione autem in 15 dist. dictum
            est. Circa primum quaeruntur quinque: 1 quid sit justificatio impii; 2 quae
            praeexiguntur ad ipsam; 3 quae concurrunt ad ipsam; 4 de ordine ipsorum; 5 qualis
            sit.</p>

        </div>
        <div xml:id="ta-l4d17q1-Dd1e140" type="articulus">
          <head xml:id="ta-l4d17q1-Hd1e142">Articulus 1</head>

          <head xml:id="ta-l4d17q1-Hd1e145" type="question-title">Utrum assignatio justificationis quae ponitur Rom. 8, sit
            competens</head>

          <div xml:id="ta-l4d17q1-Dd1e148">
            <head xml:id="ta-l4d17q1-Hd1e150">Quaestiuncula 1</head>
            <p xml:id="ta-l4d17q1-d1e153">Ad primum sic proceditur. Videtur quod haec assignatio quae ponitur Rom. 8, in Glossa
              interlineali sit incompetens, scilicet: <quote xml:id="ta-l4d17q1-Qd1e155">justificatio est remissio peccatorum,
                et consummatio bonorum operum</quote>. Peccata enim inficiunt omnes potentias. Sed
              justificatio est in sola voluntate; quia secundum Anselmum, justitia est rectitudo
              voluntatis pro se servata. Ergo cum justificatio nihil aliud sit quam justitiae
              adeptio, videtur quod non sit remissio omnium peccatorum.</p>
            <p xml:id="ta-l4d17q1-d1e159">Praeterea, Bernardus dicit, quod justificatio est revelatio divini consilii. Sed
              divinum consilium revelatur aliquando eis quibus non dimittitur peccatum, sicut patet
              de Nabuchodonosor, Dan. 2. Ergo justificatio non est peccatorum remissio.</p>
            <p xml:id="ta-l4d17q1-d1e162">Praeterea, justificatio, ut quidam dicunt, est effectus justitiae generalis, in qua
              de impio fit pius. Remissio autem peccatorum non est effectus justitiae, sed gratiae.
              Ergo justificatio non est remissio peccatorum.</p>
            <p xml:id="ta-l4d17q1-d1e165">Praeterea, consummatio bonorum operum in poenitente fit per satisfactionem. Sed homo
              justificatur per solam contritionem ante satisfactionem, ut ex littera habetur. Ergo
              justificatio non est consummatio bonorum operum.</p>

          </div>
          <div xml:id="ta-l4d17q1-Dd1e169">
            <head xml:id="ta-l4d17q1-Hd1e171">Quaestiuncula 2</head>
            <p xml:id="ta-l4d17q1-d1e174">Ulterius. Videtur quod justificatio sit aliud quam vocatio. Quia, Rom. 8, quatuor per
              ordinem recitantur: scilicet praedestinatio, vocatio, justificatio, magnificatio. Sed
              secundum horum distat a primo. Ergo et tertium differt a secundo.</p>
            <p xml:id="ta-l4d17q1-d1e177">Praeterea, vocatio etiam est in peccato existentium. Prov. 1, 24: <quote xml:id="ta-l4d17q1-Qd1e179">vocavi et
                renuistis</quote>. Sed justificatio non, cum sit peccatorum remissio. Ergo
              justificatio non est vocatio.</p>
            <p xml:id="ta-l4d17q1-d1e183">Praeterea, vocatio importat distantiam in eo qui vocatur. Sed justificatio importat
              approximationem ad Deum in eo qui justificatur. Ergo justificatio non est vocatio.</p>
            <p xml:id="ta-l4d17q1-d1e186">Sed contra, Glossa, Rom. 8, dicit, quod vocare est cognitionem de fide adjuvare. Sed
              istud adjutorium non est per gratiam gratis datam; quia sic esset etiam malorum; quod
              est contra intentionem Glossae, ibidem. Ergo est per gratiam gratum facientem. Sed
              infusio gratiae gratum facientis est justificatio. Ergo vocatio est idem quod
              justificatio.</p>
            <p xml:id="ta-l4d17q1-d1e190">Praeterea, idem per essentiam est motus a termino et ad terminum oppositum, sicut de
              albedine ad nigredinem. Sed vocatio dicit motum a termino, scilicet a peccato;
              justificatio dicit accessum ad terminum, scilicet justitiam. Ergo justificatio et
              vocatio sunt idem.</p>

          </div>
          <div xml:id="ta-l4d17q1-Dd1e194">
            <head xml:id="ta-l4d17q1-Hd1e196">Quaestiuncula 3</head>
            <p xml:id="ta-l4d17q1-d1e199">Ulterius. Videtur quod justificatio non sit idem quod renovatio mentis, et sanatio.
              Quia justificari potest aliquis in hac vita, non autem renovari vel sanari. Ergo
              justificatio neutrum illorum est. Probatio mediae quantum ad justificationem est ex
              hoc quod dicitur Roman. 3, 24: <quote xml:id="ta-l4d17q1-Qd1e201">justificati gratis per gratiam ipsius</quote>.
              Quantum ad sanationem patet per id quod dicitur in Glossa interlineali ex Augustino
              super illud Psalm. 102, 3: <quote xml:id="ta-l4d17q1-Qd1e204">qui sanat omnes infirmitates tuas</quote>, quod in
              fine sanabit languores, quando corruptibile hoc induet incorruptionem; quod non erit
              in hac vita. Quantum ad renovationem autem ex hoc quod dicitur in Glossa super illud
              Rom. 6: <quote xml:id="ta-l4d17q1-Qd1e207">in novitate vitae ambulemus</quote>; quod in futuro in immortalitate
              perficietur.</p>
            <p xml:id="ta-l4d17q1-d1e211">Praeterea, quorum opposita differunt, ipsa etiam differunt. Sed opposita horum sunt
              diversa et nomine et ratione; quia justificationi opponitur impietas, renovationi
              vetustas, sanationi infirmitas. Ergo non sunt idem.</p>
            <p xml:id="ta-l4d17q1-d1e214">Sed contra, renovatio mentis et sanatio fit per peccatorum dimissionem. Sed
              justificatio nihil aliud est quam peccatorum remissio. Ergo videtur quod justificatio
              sit idem quod renovatio vel sanatio mentis.</p>

          </div>
          <div xml:id="ta-l4d17q1-Dd1e219">
            <head xml:id="ta-l4d17q1-Hd1e221">Quaestiuncula 4</head>
            <p xml:id="ta-l4d17q1-d1e224">Ulterius. Videtur quod justificatio non reducatur ad attributum misericordiae. Quia
              secundum Augustinum, majus est de impio facere pium quam creare caelum et terram. Sed
              creatio caeli et terrae, propter hoc quod infinitam potentiam ostendit, reducitur ad
              attributum potentiae. Ergo et justificatio impii; et non ad misericordiam.</p>
            <p xml:id="ta-l4d17q1-d1e227">Praeterea, Deus, inquantum est bonus, facit omnia bona. Ergo inquantum est justus,
              facit homines justos. Sed justificare nihil aliud est quam justum facere. Ergo
              justificatio reducitur ad attributum justitiae magis quam misericordiae.</p>
            <p xml:id="ta-l4d17q1-d1e230">Praeterea, Ambrosius dicit, quod praecedit quiddam in peccatoribus quo digni sunt
              justificatione. Sed ad justitiam pertinet reddere alicui hoc quo dignus est. Ergo
              justificatio reducitur ad attributum justitiae.</p>
            <p xml:id="ta-l4d17q1-d1e233">Sed contra, miseria hominis in peccato principaliter consistit; miseros enim facit
              populos peccatum ipsum. Sed miseriam removere ad misericordiam pertinet. Ergo cum
              justificatio sit peccatorum remissio, videtur quod ad attributum misericordiae
              reducatur.</p>
            <p xml:id="ta-l4d17q1-d1e237">Praeterea, justificatio fit per gratiam. Sed gratia est effectus misericordiae, ut
              patet per illud quod apostolus inducit Rom. 9, 15: <quote xml:id="ta-l4d17q1-Qd1e239">miserebor cujus miserebor,
                et misericordiam praestabo, cujus miserebor</quote>. Ergo pertinet ad
              misericordiam.</p>
          </div>
          <div xml:id="ta-l4d17q1-Dd1e244">
            <head xml:id="ta-l4d17q1-Hd1e246">Quaestiuncula 1</head>
            <p xml:id="ta-l4d17q1-d1e249">Respondeo dicendum ad primam quaestionem, quod justificatio de sui ratione importat
              motum ad justitiam. Justitia autem, secundum philosophum in 5 Ethic., tribus modis
              dicitur. Uno enim modo est specialis virtus aequalitatem constituens in
              commutationibus et distributionibus communicabilium bonorum, quae sunt necessaria in
              vita. Alio modo est nomen generale ad omnes virtutes, secundum quod actus earum ad
              bonum commune ordinat secundum directionem legis. Tertio modo importat quemdam statum
              rectitudinis in homine quantum ad partes ipsius, prout scilicet aliqua pars animae suo
              superiori subditur, sive alii parti, sive ipsi Deo; et hanc justitiam nominat
              philosophus metaphoricam, eo quod diversae partes hominis computantur quasi diversae
              personae. Haec autem rectitudo per quodlibet peccatum tollitur, et per gratiam
              reparatur: unde haec justitia generalis etiam dicitur, inquantum omnes virtutes
              includit, non quidem per modum totius universalis, sicut praecedens justitia; sed
              generalis dicitur per modum totius integralis: et ad hanc justitiam motus justificatio
              dicitur. In quolibet autem motu est recessus a termino, et hoc in praedicta
              assignatione tangitur in hoc quod dicitur: <quote xml:id="ta-l4d17q1-Qd1e251">remissio peccatorum</quote>, et
              accessus ad terminum, qui tangitur in hoc quod dicitur: <quote xml:id="ta-l4d17q1-Qd1e254">et consummatio bonorum
                operum</quote>.</p>
            <p xml:id="ta-l4d17q1-d1e258">Ad primum ergo dicendum, quod tota ista rectitudo a voluntate originaliter est, quae
              est principium merendi et demerendi; sed etiam est in aliis partibus animae quasi
              rectificatis, sicut in subjecto.</p>
            <p xml:id="ta-l4d17q1-d1e261">Ad secundum dicendum, quod revelatio sumitur ibi materialiter, pro eo scilicet in quo
              consilium revelatur. Consilium autem divinae praedestinationis fuit de justificatione;
              unde hoc consilium revelatur per ipsam justificationem, sicut effectus per causam; et
              sic objectio cessat.</p>
            <p xml:id="ta-l4d17q1-d1e264">Ad tertium dicendum, quod justificatio potest sumi dupliciter: vel secundum quod
              respondet ad justificari; et sic dicit motum ad justitiam praedictam: vel secundum
              quod sumitur ad justificatum esse; et sic est effectus formalis justitiae praedictae,
              quia ea aliquid formaliter justificatum est, sicut albedine albatum. Sicut autem ab
              essentia animae potentiae fluunt, ita rectitudo potentiarum a gratia, quae est
              essentiae perfectio; et inter ipsas potentias voluntas quae alias movet, et eis
              rectitudinem quodammodo largitur; et ideo praedictae justitiae causa prima est gratia,
              et consequenter caritas, quae voluntatem ad finem perficit, a quo est rectitudo
              praedicta; et propter hoc ipsa justificatio et peccatorum remissio est effectus
              justitiae generalis sicut causae formalis proximae; sed caritatis et gratiae sicut
              causarum causae proximae; sicut aliquis aequatus dicitur et aequalitate, et quantitate
              quae est aequalitatis causa. Et quia a proximis causis vel terminis aliquid denominari
              debet; ideo praedictus motus vel terminatio motus magis denominatur a justitia quam a
              caritate vel gratia.</p>
            <p xml:id="ta-l4d17q1-d1e268">Ad quartum dicendum, quod consummatio bonorum operum potest accipi vel in executione
              ipsorum, et sic procedit objectio, et sic non accipitur hic; vel in infusione
              habituum, a quibus opera bona perfectionem habent; et sic dicitur hic consummatio
              bonorum operum justificatio.</p>

          </div>
          <div xml:id="ta-l4d17q1-Dd1e272">
            <head xml:id="ta-l4d17q1-Hd1e274">Quaestiuncula 2</head>
            <p xml:id="ta-l4d17q1-d1e277">Ad secundam quaestionem dicendum, quod vocatio est duplex: quaedam exterior, ut quae
              fit per praedicatorem; et haec non est justificatio, sed disponit ad eam: quaedam vero
              interior: et haec quandoque quidem non pertingit ad finem suum ex vocati defectu; et
              haec vocatio nihil aliud est quam aliquis instinctus, vel motus ad bonum, a Deo
              immissus; et haec etiam vocatio non est idem quod justificatio, sed via ad illam:
              quandoque autem pertingit ad finem, quando scilicet aliquis audit vocantem, et venit
              ad Christum, ut dicitur Joan. 6, 45: <quote xml:id="ta-l4d17q1-Qd1e279">omnis qui audivit a patre et didicit,
                venit ad me</quote>: et haec vocatio idem est quod justificatio secundum
              substantiam, sed differt ratione: quia vocatio dicitur secundum quod per infusionem
              gratiae et auxilium homo a peccato retrahitur; sed justificatio respicit terminum ad
              quem, scilicet praedictae rectitudinis statum; et sic vocatio sumitur Rom. 8, ut patet
              per Glossam. Auxilium enim quod fidei, nos vocando, Deus praestat, est gratia, quae
              facit fidem per dilectionem operari; unde illorum quatuor quae ibi ponuntur,
              praedestinatio est causa justificationis in justificante, vocatio autem est idem
              justificationi, ratione differens, ut dictum est; sed magnificatio est justificationis
              complementum, sive referatur ad perfectionem gratiae, sive ad perfectionem
              gloriae.</p>
            <p xml:id="ta-l4d17q1-d1e283">Ad primum ergo dicendum, quod vocatio ibi praeponitur justificationi: quia prius est
              recessus a termino quam accessus ad terminum.</p>
            <p xml:id="ta-l4d17q1-d1e286">Ad secundum dicendum, quod objectio procedit de primis duabus justificationibus, non
              de tertia.</p>
            <p xml:id="ta-l4d17q1-d1e289">Ad tertium dicendum, quod ille non justificat quantum ad terminum a quo erat distans,
              sed quantum ad terminum ad quem est prope; et hoc competit ei quod dictum est.</p>

          </div>
          <div xml:id="ta-l4d17q1-Dd1e293">
            <head xml:id="ta-l4d17q1-Hd1e295">Quaestiuncula 3</head>
            <p xml:id="ta-l4d17q1-d1e298">Ad tertiam quaestionem dicendum, quod praedicta justitiae rectitudo metaphorice
              sanitas animae dicitur et novitas ipsius, eo quod sanitas commensurationem debitam in
              partibus corporis importat; novitas autem integritatem et virtutem et decorem habet;
              et per haec omnia patet quod rectitudo potentiarum animae, quae justitia dicitur,
              continet haec omnia per similitudinem. Sed quia res aliqua non est ita similis uni
              quin possit etiam alteri assimilari; inde est quod ea quae metaphorice dicuntur, non
              ita conveniunt uni quin et aliis convenire possint, sicut leo metaphorice et Deus et
              Diabolus dicitur; unde sanitas et novitas per similitudinem integritatem gratiae
              significare possunt, quae per culpam tollitur; unde culpa etiam similitudinarie
              dicitur vetustas et languor animae; et etiam possunt significare integritatem naturae,
              quam tollit poena, quae etiam vetustas et languor dicitur. Sed quia culpa est causa
              poenae, ideo vetustas in vetustate et languor in languore includitur, sicut effectus
              in causa. Patet ergo quod ipsa justificatio, per quam gratia acquiritur et culpa
              tollitur, renovatio et sanatio dici potest; quamvis etiam ablatio poenae renovatio et
              sanatio dici possit.</p>
            <p xml:id="ta-l4d17q1-d1e301">Ad primum ergo dicendum, quod quantum ad culpam potest fieri renovatio in hac vita,
              sed non quantum ad poenam omnino; et similiter est de sanatione; et sic loquuntur
              auctoritates illae.</p>
            <p xml:id="ta-l4d17q1-d1e304">Ad secundum dicendum, quod illa etiam per similitudinem signant idem quod impietas,
              ut ex dictis patet.</p>

          </div>
          <div xml:id="ta-l4d17q1-Dd1e308">
            <head xml:id="ta-l4d17q1-Hd1e310">Quaestiuncula 4</head>
            <p xml:id="ta-l4d17q1-d1e313">Ad quartam quaestionem dicendum, quod in omni actione quam Deus in creatura facit
              omnia attributa concurrunt (alias ejus actio non esset perfecta), sed tamen aliqua
              ipsius actio vel effectus actionis uni attributo appropriatur magis quam alteri,
              inquantum illud attributum magis manifestatur per talem actionem vel effectum quam per
              aliud; sicut per revelationem futurorum manifestatur plenitudo divinae sapientiae; et
              ideo sapientiae appropriatur. Et quia in justificatione impii maxime divina
              misericordia manifestatur, ideo ad hoc attributum reducitur.</p>
            <p xml:id="ta-l4d17q1-d1e316">Ad primum ergo dicendum, quod difficultas quae est in justificatione impii, maxime
              est ex incongruentia impii ad justificationis effectum suscipiendum; et ideo quando
              talis effectus in ipsum inducitur, magis indicat misericordiam quam potentiam. Sed
              effectus creationis difficultatem habet propter magnitudinem facti, vel propter modum
              faciendi, quia ex nihilo fit aliquid; et ideo manifestat maxime potentiam.</p>
            <p xml:id="ta-l4d17q1-d1e319">Ad secundum dicendum, quod justificatio manifestat justitiam divinam sicut causam
              exemplarem, sed misericordiam sicut causam efficientem: effectus autem proprie causae
              efficienti respondet. Sed bonitas creaturae manifestat bonitatem divinam utroque modo:
              quia bonitas movet ipsum ad communicandum similem bonitatem. Sed misericordia magis
              movet ad justificandum quam justitia.</p>
            <p xml:id="ta-l4d17q1-d1e322">Ad tertium dicendum, quod illud non est intelligendum, quod aliquis ante
              justificationem sit sufficienter dignus; alias gratia non esset gratia; sed quia est
              in ipso aliqua dispositio ad justificationem, qua est minus indignus quam alii; unde
              talis dignitas ad justitiam non sufficit.</p>
          </div>
        </div>
        <div xml:id="ta-l4d17q1-Dd1e327" type="articulus">
          <head xml:id="ta-l4d17q1-Hd1e329">Articulus 2</head>

          <head xml:id="ta-l4d17q1-Hd1e332" type="question-title">Utrum praeparatio, per quam aliquis facit quod in se est, ad
            justificationem praeexigatur</head>

          <div xml:id="ta-l4d17q1-Dd1e335">
            <head xml:id="ta-l4d17q1-Hd1e337">Quaestiuncula 1</head>
            <p xml:id="ta-l4d17q1-d1e340">Ad secundum sic proceditur. Videtur quod praeparatio, per quam aliquis facit quod in
              se est, ad justificationem non praeexigatur. Ille enim qui ad peccandum nititur, non
              praeparat se ad faciendum quod in se est. Sed aliquando aliquis justificatur qui ad
              peccatum tendit, sicut de Paulo patet actuum 9. Ergo praedicta praeparatio ad
              justificationem non praeexigitur.</p>
            <p xml:id="ta-l4d17q1-d1e343">Praeterea, major est caritas in Deo quam illa quam homini praecipit. Sed homini
              praecipit ut benefaciat inimicis, Matth. 5. Ergo ipse multo fortius benefacit
              justificando his qui peccando inimicitias contra ipsum exercent; et sic idem quod
              prius.</p>
            <p xml:id="ta-l4d17q1-d1e346">Praeterea, Dei bonitate nihil majus cogitari potest. Sed bonum est diffusivum sui,
              secundum Dionysium. Cum ergo major diffusio bonitatis esset, si etiam renitentibus
              daretur gratia, videtur quod gratiae infusio, per quam fit justificatio,
              praeparationem non praeexigat.</p>
            <p xml:id="ta-l4d17q1-d1e349">Sed contra, ille qui clausum habet oculum materialem, non potest lumen materiale
              suscipere. Sed ille qui se non praeparat faciendo quod in se est, non aperit oculum
              spiritualem, quem peccando clausit. Ergo non potest lumen gratiae spiritualis
              recipere; et sic non potest justificari.</p>
            <p xml:id="ta-l4d17q1-d1e353">Praeterea, Augustinus dicit: <quote xml:id="ta-l4d17q1-Qd1e355">qui creavit te sine te, non justificabit te sine
                te</quote>. Ergo praeexigitur praeparatio ex parte nostra.</p>

          </div>
          <div xml:id="ta-l4d17q1-Dd1e360">
            <head xml:id="ta-l4d17q1-Hd1e362">Quaestiuncula 2</head>
            <p xml:id="ta-l4d17q1-d1e365">Ulterius. Videtur quod nihil sit in homine quod facere possit ut ad gratiam habendam
              se praeparet. Quia super illud Exod. 7, <quote xml:id="ta-l4d17q1-Qd1e367">induravit cor ejus</quote> etc., dicit
              Glossa, quod ita induratum est cor ejus, quod nihil poterat facere acceptabile Deo.
              Sed nihil ad gratiam habendam praeparat nisi opus acceptabile Deo. Ergo non erat in eo
              facere aliquid per quod se praepararet; et eadem ratio est de aliis.</p>
            <p xml:id="ta-l4d17q1-d1e371">Praeterea, Augustinus dicit, quod cum fides justificationem impetrat, voluntas
              concomitatur gratiam, non ducit; est pedissequa, non praevia. Sed si homo posset se ad
              gratiam nondum habitam praeparare, voluntas ejus esset praevia gratiae. Ergo non
              potest homo aliquid facere per quod se ad gratiam praeparet.</p>
            <p xml:id="ta-l4d17q1-d1e374">Praeterea, nullus potest se ad gratiam praeparare nisi recte agendo. Sed secundum
              Augustinum in Lib. Retract., a mortalibus recte non vivitur nisi prius liberum
              arbitrium a peccati pravitate liberetur; quod fit per gratiam. Ergo ante gratiam
              habitam non potest se ad gratiam praeparare.</p>
            <p xml:id="ta-l4d17q1-d1e377">Praeterea, fides intentionem dirigit. Sed operatio quae sine recta intentione fit,
              non potest ad gratiam praeparare. Ergo oportet quod fides praecedat praeparationem; et
              ita cum fides ad gratiam pertineat, ut Augustinus ex verbis apostoli probat; ante
              gratiam praeparatio ad gratiam esse non potest.</p>
            <p xml:id="ta-l4d17q1-d1e381">Sed contra, Deus non praecipit homini impossibile. Sed praecipit ei quod se ad
              gratiam aliquid faciendo praeparet, ut patet Jac. 4, 8: <quote xml:id="ta-l4d17q1-Qd1e383">appropinquate Deo, et
                appropinquabit vobis</quote>. Ergo possibile est homini facere quod se ad gratiam
              praeparet.</p>

          </div>
          <div xml:id="ta-l4d17q1-Dd1e388">
            <head xml:id="ta-l4d17q1-Hd1e390">Quaestiuncula 3</head>
            <p xml:id="ta-l4d17q1-d1e393">Ulterius. Videtur quod non sit necessarium eum qui facit quod in se est, justificari.
              Illud enim quod fit gratis, fit ex liberalitate, non ex necessitate. Sed justificamur
              gratis, ut patet Rom. 3. Ergo non est necessarium quod justificemur, quantumcumque
              simus praeparati.</p>
            <p xml:id="ta-l4d17q1-d1e396">Praeterea, Deus comparatur ad nos sicut figulus ad lutum, ut patet Isai. 64, et
              Hierem. 18, et Rom. 9. Sed quantumcumque lutum sit praeparatum, non est necessarium
              quod ex eo formetur vas. Ergo quantumcumque homo sit praeparatus, non est necessarium
              quod ei gratia infundatur.</p>
            <p xml:id="ta-l4d17q1-d1e399">Praeterea, illud quo posito necesse est alterum esse, videtur sufficienter ad illud
              ordinari. Sed actus noster, qui sufficienter ad aliquid ordinatur, dicitur esse
              meritorius illius. Ergo aliquis merebitur justificationem secundum opera quibus se
              praeparavit, si necessario ad praeparationem illam sequitur justificatio.</p>
            <p xml:id="ta-l4d17q1-d1e402">Sed contra, impossibile est summam veritatem mentiri. Sed ipsa veritas promisit se
              gratiam daturum ei qui quod in se est, facit. Zach. 1, 3: <quote xml:id="ta-l4d17q1-Qd1e404">convertimini ad me,
                et ego convertar ad vos</quote>; et Apoc. 3, 20: <quote xml:id="ta-l4d17q1-Qd1e407">si quis aperuerit mihi,
                intrabo ad eum</quote>. Ergo necesse est eum qui facit quod in se est,
              justificari.</p>
            <p xml:id="ta-l4d17q1-d1e412">Praeterea, Rom. 5, super illud: <quote xml:id="ta-l4d17q1-Qd1e414">justificati ex fide</quote>, dicit Augustinus
              in Glossa: <quote xml:id="ta-l4d17q1-Qd1e417">Deus recipit confugientes ad se; aliter in eo esset
                iniquitas</quote>. Sed impossibile est in Deo esse iniquitatem. Ergo necessarium est
              quod justificet illos qui faciunt quod in se est.</p>
          </div>
          <div xml:id="ta-l4d17q1-Dd1e423">
            <head xml:id="ta-l4d17q1-Hd1e425">Quaestiuncula 1</head>
            <p xml:id="ta-l4d17q1-d1e428">Respondeo dicendum ad primam quaestionem, quod voluntas, quae est susceptiva
              perfectionis justitiae, non potest huic perfectioni subjici ab extrinseco agente cui
              nil conferat; quia hoc esset per violentiam agens, quae in voluntatem non cadit, cum
              cogi non possit; et ideo oportet quod ipsa cooperetur ad suam perfectionem; et haec
              cooperatio dicitur praeparatio ad gratiam, quae facit quod in se est. Sed non semper
              oportet quod talis praeparatio tempore justificationem praecedat, sicut oportet in
              mutationibus naturalibus quod alteratio tempore semper praecedat generationem; quia
              cum actus voluntatis sit in sua potestate, a principio potest esse tantum intensus,
              quantum sufficit ad praeparationem; sed dispositio naturalis ad formam successive ad
              hanc intentionem procedit. In illis autem qui non per propriam voluntatem culpam
              incurrunt, et usum voluntatis non habent, non exigitur ex parte eorum aliqua
              praeparatio, sicut de pueris patet in Baptismo.</p>
            <p xml:id="ta-l4d17q1-d1e431">Ad primum ergo dicendum, quod justificatio, de qua nunc loquimur, semper est cum
              cooperatione voluntatis, quae praeparatio dicitur. Sed haec cooperatio, ut dictum est,
              quandoque diu ante incipit quam gratia infundatur; quandoque autem, quia perfecta est,
              statim justificationem adjunctam habet; unde potest contingere quod aliquis dum est in
              proposito et intentione peccandi, subito ejus voluntas convertatur ad Deum, vel ex
              aliquo exteriori occasionem accipiens, sicut fuit in Paulo; vel etiam ex aliquo
              interiori instinctu, quo cor hominis movetur a Deo. Unde non sequitur quod talis
              gratiam habeat non faciens quod in se est.</p>
            <p xml:id="ta-l4d17q1-d1e434">Ad secundum dicendum, quod homini non praecipitur quod illa bona faciat inimicis suis
              quorum capaces non sunt, sed illa quae suscipere possunt; et hoc Deus maxime implet,
              quia bona quibus capaces sunt, scilicet naturalia, eis largitur qui contra ipsum
              peccando inimicitias exercent. Boni tamen gratiae capaces non sunt nisi voluntate
              consentiente; et sic quod ipse paratus est dare, illi recipere nolunt.</p>
            <p xml:id="ta-l4d17q1-d1e437">Ad tertium dicendum, quod talis diffusio boni non potest intelligi nisi aliquis
              perfectionem illam suscipiat, cui renitens non est capax; et ideo ratio illa procedit
              ex falso.</p>

          </div>
          <div xml:id="ta-l4d17q1-Dd1e441">
            <head xml:id="ta-l4d17q1-Hd1e443">Quaestiuncula 2</head>
            <p xml:id="ta-l4d17q1-d1e446">Ad secundam quaestionem dicendum, quod praeparatio quae exigitur in materia ad hoc
              quod formam suscipiat, duo includit; scilicet quod sit in debita proportione ad formam
              et ad agens quod debet formam inducere; quia nihil se educit de potentia in actum.
              Debita autem proportio ad suscipiendum actum agentis attenditur secundum debitam
              approximationem ad agens. In spiritualibus autem non est intelligenda localis
              approximatio, sed spiritualis, quae est dupliciter. Primo per similitudinem naturae,
              secundum quod res corruptibiles dicuntur magis a primo distare quam incorruptibiles in
              2 de Gener., et propter hoc debilius esse recipiunt; et similiter spiritualia
              propinquiora esse Deo quam corporalia: et propter hoc Angeli, secundum Dionysium,
              abundantius de divina bonitate recipiunt. Secundo secundum affectum; quia, secundum
              Augustinum, Deo non loco, sed affectu propinquamus. Sed debita proportio materiae ad
              formam est dupliciter; scilicet per ordinem naturalem materiae ad formam, et per
              remotionem impedimenti. Ad hoc ergo quod voluntas se ad gratiam justificantem
              praeparet, oportet quod se in debita proportione ad Deum qui dat et ad gratiam quae
              datur, ponat. Sed proportio ad Deum per naturae similitudinem non est in potestate
              voluntatis; similiter nec proportio capacitatis gratiae, quia haec ei praeexistunt a
              creatione; unde relinquitur quod in ipsa voluntate sit appropinquare Deo per affectum
              et desiderium, et ordinari ad gratiam per remotionem impedimenti, quod quidem
              impedimentum est peccatum; et ideo per displicentiam peccati et affectum ad Deum se
              aliquis ad gratiam praeparat; et quando haec duo efficaciter facit, dicitur facere
              quod in se est; et gratiam recipit. De primo horum dicitur Jac. 4, 8:
                <quote xml:id="ta-l4d17q1-Qd1e448">appropinquate Deo, et appropinquabit vobis</quote>; de secundo Apoc. 3, 20:
                <quote xml:id="ta-l4d17q1-Qd1e451">si quis aperuerit mihi, intrabo ad eum</quote>.</p>
            <p xml:id="ta-l4d17q1-d1e455">Ad primum ergo dicendum, quod si opus Deo acceptabile dicatur opus meritorium, tunc
              planum est quod nec Pharao nec aliquis in peccato mortali existens, potest facere opus
              Deo acceptum. Si autem omne opus quod est bonum ex genere, et bona intentione factum,
              dicatur opus acceptabile Deo; tunc dicitur Pharao non potuisse, non quia omnino non
              potuerit, sed propter fixionem obstinatae voluntatis ad malum, in quam inciderat
              divina gratia desertus.</p>
            <p xml:id="ta-l4d17q1-d1e458">Ad secundum dicendum, quod voluntas nostra est omnino pedissequa respectu divinae
              gratiae, et nullo modo praevia; quia ipsa voluntas bona, quae gratiam gratum facientem
              praecedit, ex Deo nobis provenit, qui gratuita sua voluntate nos ad hoc provocat vel
              flagellis, vel aliquo auxilio interiori aut exteriori. Nec tamen voluntas haec est
              praevia, sed pedissequa respectu gratiae gratum facientis; quia non est causa ipsius,
              sed aliqualiter ad ipsam viam parat.</p>
            <p xml:id="ta-l4d17q1-d1e461">Ad tertium dicendum, quod sine gratia gratum faciente non potest recte a mortalibus
              vita duci, secundum quod ly recte importat rectitudinem ad finem ultimum pertingentem;
              potest tamen etiam sine ea recte aliquid agi rectitudine quam habet actus ex materia
              et circumstantiis et fine debito, sed non sine gratia quae dicitur gratuita Dei
              voluntas.</p>
            <p xml:id="ta-l4d17q1-d1e465">Ad quartum dicendum, quod recta intentio ad finem ultimum determinate perducens, non
              potest esse sine fide; sed tamen finis ultimus, scilicet Deus, potest esse in
              intentione ejus etiam qui finem non habet, per generalem vel naturalem cognitionem
              quam de Deo habet; unde etiam ille qui fidem non habet, potest se ad fidem habendam
              praeparare et ad gratiam, si secundum suam cognitionem peccatum sibi displiceat, et in
              Deum affectus ejus feratur.</p>

          </div>
          <div xml:id="ta-l4d17q1-Dd1e469">
            <head xml:id="ta-l4d17q1-Hd1e471">Quaestiuncula 3</head>
            <p xml:id="ta-l4d17q1-d1e474">Ad tertiam quaestionem dicendum, quod duplex est necessitas; scilicet necessitas
              absoluta, et necessitas ex suppositione. De prima quidem necessitate loquendo, non est
              necessarium eum gratiam recipere qui se sufficienter ad gratiam parat; quia neque per
              se necessitas, secundum quam Deum necesse est esse, neque necessitas coactionis vel
              prohibitionis, in his quae divina voluntate fiunt, cadere potest. Loquendo autem de
              necessitate quae est ex suppositione divini propositi, quo propter benevolentiam suae
              bonitatis voluit unicuique eam communicare secundum suam capacitatem, necessarium est
              quod cuilibet materiae praeparatae forma infundatur. Non tamen eodem modo est in
              omnibus formis; quia formae quae mediantibus secundis agentibus in materia
              producuntur, necessario in materia disposita recipiuntur necessitate conditionata in
              comparatione ad Deum, cujus virtute cetera agentia agunt; sed necessitate absoluta per
              comparationem ad agentia proxima, quae necessitate naturae agunt propter ordinem
              divinitus eis impositum, quem praeterire non possunt. Formae autem quae immediate a
              Deo inducuntur, non habent necessitatem absolutam ex parte agentis, sed quaedam ex
              parte recipientis, sicut in perfectionibus quae sunt de esse naturae, ut est anima
              rationalis. Formae autem quae non debentur naturae, sicut gratia et virtutes,
              immediate a Deo productae, nihil habent de necessitate absoluta, sed solum de
              necessitate ex suppositione divini ordinis, ut dictum est.</p>
            <p xml:id="ta-l4d17q1-d1e477">Et per hoc patet responsio ad objecta; quia primae rationes procedunt de necessitate
              (absoluta: nos autem loquimur de necessitate) ex suppositione divini propositi.</p>
          </div>
        </div>
        <div xml:id="ta-l4d17q1-Dd1e483" type="articulus">
          <head xml:id="ta-l4d17q1-Hd1e485">Articulus 3</head>

          <head xml:id="ta-l4d17q1-Hd1e488" type="question-title">Utrum gratiae infusio requiratur ad justificationem</head>

          <div xml:id="ta-l4d17q1-Dd1e491">
            <head xml:id="ta-l4d17q1-Hd1e493">Quaestiuncula 1</head>
            <p xml:id="ta-l4d17q1-d1e496">Ad tertium sic proceditur. Videtur quod gratiae infusio non requiratur ad
              justificationem. Non enim minus est justificare quam creare. Sed Deus creat sine
              medio. Ergo et justificat sine gratia media.</p>
            <p xml:id="ta-l4d17q1-d1e499">Praeterea, in contrariis mediatis unum potest removeri sine hoc quod alterum ponatur.
              Sed inter statum gratiae et culpae est medium innocentiae status. Ergo potest removeri
              culpa per justificationem sine hoc quod gratia infundatur.</p>
            <p xml:id="ta-l4d17q1-d1e502">Sed contra, nulli dimittitur peccatum, nisi ratione caritatis; quia caritas est quae
              universa delicta operit; Proverb. 10. Sed caritas non potest esse sine gratia, quia
              nunquam est informis. Ergo nec remissio peccatorum potest fieri sine gratiae
              infusione.</p>

          </div>
          <div xml:id="ta-l4d17q1-Dd1e506">
            <head xml:id="ta-l4d17q1-Hd1e508">Quaestiuncula 2</head>
            <p xml:id="ta-l4d17q1-d1e511">Ulterius. Videtur quod non sit necessarius ad justificationem motus liberi arbitrii
              in Deum. Ille enim qui trahitur, non movetur libero arbitrio. Sed ille qui venit ad
              Deum per justificationem, trahitur. Joan. 6, 44: <quote xml:id="ta-l4d17q1-Qd1e513">nemo venit ad me, nisi pater
                meus traxerit illum</quote>. Ergo in justificatione non est necessarius motus liberi
              arbitrii.</p>
            <p xml:id="ta-l4d17q1-d1e517">Praeterea, sicut gratia est a Deo, ita et sapientia. Sed ad hoc quod aliquis accipiat
              sapientiam a Deo, non exigitur motus liberi arbitrii; unde dormienti datur, ut patet 3
              Reg. 3, de Salomone; et Job 33, 15, dicitur: <quote xml:id="ta-l4d17q1-Qd1e519">in somno (...) tunc aperit aures
                virorum</quote>. Ergo et ad gratiam justificantem suscipiendam non requiritur motus
              liberi arbitrii.</p>
            <p xml:id="ta-l4d17q1-d1e523">Praeterea, per Baptismum aliquis justificatur. Sed in Baptismo non requiritur motus
              liberi arbitrii ad effectum ejus suscipiendum; quia pueri et dormientes ejus effectum
              suscipere possunt, ut dicit decretalis Innocentii III. Ergo ad justificationem non
              requiritur motus liberi arbitrii in Deum.</p>
            <p xml:id="ta-l4d17q1-d1e526">Sed contra, Augustinus dicit: <quote xml:id="ta-l4d17q1-Qd1e528">qui creavit te sine te, non justificabit te sine
                te</quote>. Ergo requiritur motus liberi arbitrii in Deum ad justificationem.</p>
            <p xml:id="ta-l4d17q1-d1e533">Praeterea, Bernardus dicit, quod donum gratiae tam absque consensu recipientis esse
              non potest, quam absque gratia dantis. Sed consensus non est sine motu liberi
              arbitrii. Ergo motus liberi arbitrii ad justificationem requiritur.</p>

          </div>
          <div xml:id="ta-l4d17q1-Dd1e537">
            <head xml:id="ta-l4d17q1-Hd1e539">Quaestiuncula 3</head>
            <p xml:id="ta-l4d17q1-d1e542">Ulterius. Videtur quod iste motus liberi arbitrii in Deum non sit motus fidei. Quia
              ad hoc quod Deus appropinquet nobis per justificationem, oportet quod nos
              appropinquemus ei per affectum. Sed per affectum facit nos appropinquare Deo caritas.
              Ergo iste motus liberi arbitrii in Deum, non est fidei, sed caritatis.</p>
            <p xml:id="ta-l4d17q1-d1e545">Praeterea, Isa. 26, 18, dicitur: <quote xml:id="ta-l4d17q1-Qd1e547">a timore tuo, domine, concepimus spiritum
                salutis</quote>. Ergo cum ista conceptio in justificatione fiat, videtur quod sit
              motus timoris, non fidei.</p>
            <p xml:id="ta-l4d17q1-d1e551">Praeterea, dispositio et perfectio debent esse in eodem. Sed motus fidei est in
              intellectu, justificatio autem specialiter in affectu. Ergo non est motus fidei.</p>
            <p xml:id="ta-l4d17q1-d1e554">Sed contra, Rom. 5, 1: <quote xml:id="ta-l4d17q1-Qd1e556" source="http://scta.info/resource/rom5_1">justificati per fidem</quote>; et Act. 15, 9:
                <quote xml:id="ta-l4d17q1-Qd1e559">fide purificans corda eorum</quote>.</p>
            <p xml:id="ta-l4d17q1-d1e564">Praeterea, justificatio est opus gratiae praevenientis. Sed <quote source="http://scta.info/resource/pl-l2d26c3-d1e108">gratia praeveniens est
              fides</quote>, ut dixit <ref><name ref="#Lombard">Magister</name> in 2 Lib., dist. 27</ref>. Ergo motus fidei requiritur in
              justificatione.</p>

          </div>
          <div xml:id="ta-l4d17q1-Dd1e569">
            <head xml:id="ta-l4d17q1-Hd1e571">Quaestiuncula 4</head>
            <p xml:id="ta-l4d17q1-d1e574">Ulterius. Videtur quod non requiratur motus liberi arbitrii in peccatum, sive
              contritio. Luc. 7, 47: <quote xml:id="ta-l4d17q1-Qd1e576">dimissa sunt ei peccata multa, quoniam dilexit
                multum</quote>; dicit Glossa, quod ardor caritatis rubiginem peccatorum in ea
              consumpsit. Sed ardor caritatis potest esse sine motu in peccatum. Ergo ad
              justificationem non requiritur motus in peccatum.</p>
            <p xml:id="ta-l4d17q1-d1e580">Praeterea, conversio ad Deum potentior est ad bonum quam conversio ad rem temporalem
              ad malum. Sed conversio ad bonum commutabile sufficienter induxit culpam. Ergo et
              conversio ad Deum sufficienter justificat; et sic non requiritur motus in
              peccatum.</p>
            <p xml:id="ta-l4d17q1-d1e583">Sed contra est quod dicit Glossa in Psal. 50, super illum locum: <quote xml:id="ta-l4d17q1-Qd1e585">sacrificium
                Deo spiritus contribulatus</quote> etc.: <quote xml:id="ta-l4d17q1-Qd1e588">spiritus contribulatus et contritus
                est sacrificium in quo peccata solvuntur</quote>.</p>

          </div>
          <div xml:id="ta-l4d17q1-Dd1e593">
            <head xml:id="ta-l4d17q1-Hd1e595">Quaestiuncula 5</head>
            <p xml:id="ta-l4d17q1-d1e598">Ulterius. Videtur quod non debeat addi quartum, scilicet peccatorum remissio. Quia
              effectus non connumeratur causae. Sed gratiae infusio et contritio sunt causae
              remissionis peccati. Ergo non debet connumerari eis.</p>
            <p xml:id="ta-l4d17q1-d1e601">Praeterea, remotio privationis nihil aliud est quam positio habitus. Sed culpa est
              privatio gratiae. Ergo idem est remotio culpae et infusio gratiae; et ita non debent
              ad invicem connumerari.</p>
            <p xml:id="ta-l4d17q1-d1e604">Sed contra, generatio unius est corruptio alterius; et tamen generatio corruptioni
              connumeratur. Ergo cum infusio gratiae sit remissio culpae, debet unum alteri
              connumerari.</p>
          </div>
          <div xml:id="ta-l4d17q1-Dd1e608">
            <head xml:id="ta-l4d17q1-Hd1e610">Quaestiuncula 1</head>
            <p xml:id="ta-l4d17q1-d1e613">Respondeo dicendum ad primam quaestionem, quod necessitas ponendi virtutum habitus in
              anima infusos, est ex hoc quod actus illi qui homini necessarii sunt ad vitam aeternam
              consequendam, sunt supra humanae naturae facultatem: quia propriae vires non
              sufficiunt ad merendum infinitum bonum. Sicut autem beatitudo futura infinitatem habet
              ex objecto, et per consequens facit actus suos meritorios aliquo modo infinitae
              virtutis, ut sint tali fini proportionati; ita offensa in Deum commissa habet quamdam
              infinitatem ex eo in quem commissa est; et ideo ad culpae remissionem non sufficit
              humana natura; et propter hoc oportet quod ad ejus remissionem, sicut ad merendum
              vitam aeternam, gratia infundatur.</p>
            <p xml:id="ta-l4d17q1-d1e616">Ad primum ergo dicendum, quod gratia in remissione culpae non se habet sicut agens
              medium, sed sicut causa formalis, qua peccatum remittitur; sicut ignis frigus aufert,
              calorem in subjecto causando, non sicut instrumentum, sed sicut forma contraria; et in
              creatione etiam est forma naturalis, qua res creata esse formaliter accipit, vel etiam
              ipsum quo est, quidquid sit illud.</p>
            <p xml:id="ta-l4d17q1-d1e619">Ad secundum dicendum, quod quamvis secundum consecutionem argumenti non sequatur
              positio gratiae ad remotionem, idest negationem, culpae; tamen destructio culpae prius
              existentis non potest fieri nisi per gratiam: quia illa innocentiae bonitas, quae
              inter utrumque media videtur, non sufficeret ad hoc quod dignum redderet ab immunitate
              personae, vel ab infinita offensa commissa prius, quamvis sufficeret ut immunem
              redderet illum in quo peccatum non praecessit. In eo enim qui peccavit, requiritur non
              solum quod peccatum absit actu, sed etiam quod peccatum prius commissum expietur, et
              quodammodo tegatur; quod fieri non potest, nisi aliquo habente infinitam virtutem.</p>

          </div>
          <div xml:id="ta-l4d17q1-Dd1e623">
            <head xml:id="ta-l4d17q1-Hd1e625">Quaestiuncula 2</head>
            <p xml:id="ta-l4d17q1-d1e628">Ad secundam quaestionem dicendum, quod gratia quae datur ad recte vivendum et
              peccatorum remissionem, per prius respicit voluntatem quam alias potentias: per eam
              enim peccatur et recte vivitur; et ideo oportet quod infusio gratiae justificantis sit
              secundum talem modum qui voluntati competat; et propter hoc oportet quod a tali
              infusione omnis ratio violentiae excludatur, quia violentiae capax non est. Ad hoc
              autem quod violentia ab actione tollatur, oportet quod patiens cooperetur agenti
              secundum modum suum; unde in illis quae nata sunt agere, requiritur quod active
              cooperentur; in illis autem quae sunt nata recipere tantum, sicut materia prima,
              sufficit ad violentiam tollendam naturalis inclinatio ad formam; et ex hoc dicitur
              generatio naturalis. Sed quantum est ibi de contrarietate, tantum est ibi de
              violentia; unde quando voluntas non habet actum contrarium, sicut est in pueris, sine
              violentia voluntatis potest infundi gratia per sacramentum, sicut pueris baptizatis;
              et sine sacramento, sicut patet in sanctificatis in utero. Sed quando voluntas habet
              suum actum, sicut est in adultis, requiritur actus voluntatis ad gratiam suscipiendam,
              animam ad datorem ordinans; et ideo ad justificationem, quae per infusionem gratiae
              fit, requiritur motus liberi arbitrii in Deum.</p>
            <p xml:id="ta-l4d17q1-d1e631">Ad primum ergo dicendum, quod tractio illa de qua dominus loquitur, non importat
              coactionem, sed inductionem, vel adjutorium ad bene operandum.</p>
            <p xml:id="ta-l4d17q1-d1e634">Ad secundum dicendum, quod sapientia magis respicit intellectum quam voluntatem, sed
              gratia magis voluntatem, ut dictum est; et quia intellectus cogi potest, non autem
              voluntas; ideo ad sapientiam percipiendam, et alias intellectus perfectiones, non
              requiritur consensus suscipientis, sicut ad perfectionem gratiae; unde in somno fiunt
              revelationes eorum quae ad sapientiam pertinent, ut patet Num. 2: non autem gratiae
              infusio.</p>
            <p xml:id="ta-l4d17q1-d1e637">Ad tertium dicendum, quod per Baptismum etiam adulti gratiam suscipere possunt in
              dormiendo: quia quamvis non adsit actualis dispositio ex actuali motu voluntatis,
              adest tamen habitualis dispositio ex motu liberi arbitrii praecedente: qui quidem
              quandoque ad gratiam percipiendam sufficienter disponit, et tunc gratia infunditur
              statim, ut dictum est; quandoque autem insufficienter, et tunc talis insufficientia
              non potest suppleri nisi per alium actum liberi arbitrii, vel per sacramentum, quod ad
              gratiam dispositive operatur, ut supra, dist. 1, dictum est; et propter hoc sine
              sacramento nullus adultus justificari potest, nisi actualiter motu liberi arbitrii
              existente; sed per sacramentum potest, si tamen praecessit motus liberi arbitrii
              prohibens fictionem.</p>

          </div>
          <div xml:id="ta-l4d17q1-Dd1e641">
            <head xml:id="ta-l4d17q1-Hd1e643">Quaestiuncula 3</head>
            <p xml:id="ta-l4d17q1-d1e646">Ad tertiam quaestionem dicendum, quod omne quod natum est ex pluribus sequi,
              attribuitur ei quod primum est; sicut vita attribuitur animae nutritivae, quia ipsa
              est prior inter principia vitae in viventibus corporaliter. Similiter dicitur animal
              esse animal per sensum primum, qui est tactus, ut patet in 3 de anima. Unde si
              justificatio sequitur ad motum liberi arbitrii in Deum, oportet quod attribuatur illi
              motui qui naturaliter prior in justificatione apparet. Movetur autem mens in Deum et
              per intellectum et per affectum, et hi duo motus mentis simul esse possunt, quamvis
              non simul cogitari possint: quia unus est regula alterius, et per actum intellectus
              praesentatur suum objectum voluntati, quia objectum ejus est bonum imaginatum vel
              intellectum, ut philosophus dicit in 3 de anima. Sed naturaliter motus intellectus
              praecedit, sicut objectum naturaliter praecedit actum potentiae; unde cum motus
              intellectus in Deum sit per fidem, justificatio motum fidei requirit.</p>
            <p xml:id="ta-l4d17q1-d1e649">Ad primum ergo dicendum, quod motum liberi arbitrii, cum quo gratia infunditur,
              oportet accipi in sua ultima perfectione. Actus autem fidei perfectus non est, nisi
              actu affectus perfecto existente: nullus enim credit nisi qui vult, ut Augustinus
              dicit; et ideo cum actu fidei in justificatione semper adjungitur actus caritatis; et
              his duobus anima Deo appropinquat. Non enim potest esse dubium quin actui caritatis
              semper actus fidei conjungatur, ex quo objectum per fidem caritati praesentatur: sicut
              etiam intelligere nostrum nunquam est in actu nisi per imaginationem in actu
              existentem.</p>
            <p xml:id="ta-l4d17q1-d1e652">Ad secundum dicendum, quod timor est remota dispositio ad gratiam: nunquam enim ad
              gratiam attingit, nisi amor adjungatur. Nos autem loquimur hic de dispositione ultima
              ad gratiam, cum qua gratia datur.</p>
            <p xml:id="ta-l4d17q1-d1e655">Ad tertium dicendum, quod non oportet in eodem esse dispositionem et perfectionem in
              rebus ad invicem ordinatis: quia dispositio facta in priori ordinat ad perfectionem
              factam in posteriori, sicut motus imaginationis est dispositio ad perfectionem
              intellectus; et similiter motus in intellectu factus potest esse dispositio ad motum
              affectus.</p>

          </div>
          <div xml:id="ta-l4d17q1-Dd1e659">
            <head xml:id="ta-l4d17q1-Hd1e661">Quaestiuncula 4</head>
            <p xml:id="ta-l4d17q1-d1e664">Ad quartam quaestionem dicendum, quod sicut in generationibus naturalibus, in quibus
              una forma expellitur et altera introducitur, propter hoc quod generatio unius est
              corruptio alterius, oportet esse disponens ad utrumque; ita in justificatione, qua
              gratia confertur et culpa expellitur, oportet esse dispositionem voluntatis secundum
              proprium actum ad utrumque. Et ideo sicut per motum liberi arbitrii in Deum disponitur
              ille qui justificatur, ad gratiam obtinendam; ita per motum liberi arbitrii in
              peccatum, oportet quod ad culpae expulsionem disponatur; et ideo in justificatione qua
              innocens justificatur, oportet esse dispositionem solum ad gratiam inducendam; sed in
              justificatione qua justificatur impius, oportet dispositionem esse duplicem; unam ad
              introducendum gratiam, scilicet motum liberi arbitrii in Deum; alteram ad expellendam
              culpam, scilicet motum liberi arbitrii in peccatum.</p>
            <p xml:id="ta-l4d17q1-d1e667">Ad primum ergo dicendum, quod fervor dilectionis de necessitate secum conjunctum
              habet odium contrarii; et ideo fervor dilectionis ad dimissionem culpae non operatur
              sine peccati detestatione, quae directe dimissioni culpae respondeat.</p>
            <p xml:id="ta-l4d17q1-d1e670">Ad secundum dicendum, quod conversio ad Deum sufficit ad gratiam obtinendam quantum
              in se est, sicut conversio ad bonum commutabile sufficit ad culpam; sed requiritur
              conversio ad peccatum quasi removens impedimentum. Vel dicendum, quod etiam in peccato
              conversio non facit culpam sine aversione; et similiter oportet duo esse in
              justificatione.</p>

          </div>
          <div xml:id="ta-l4d17q1-Dd1e675">
            <head xml:id="ta-l4d17q1-Hd1e677">Quaestiuncula 5</head>
            <p xml:id="ta-l4d17q1-d1e680">Ad quintam quaestionem dicendum, quod illa quae per accidens se habent ad aliquid,
              non includuntur ab illo. Remissio autem culpae se habet accidentaliter ad gratiae
              infusionem, quia accidit ex subjecto in quo culpam invenit: posset enim esse infusio
              gratiae sine hoc quod culpa remitteretur, sicut in statu innocentiae fuit, et in
              Christo homine quantum ad primum instans suae conceptionis; et ideo infusio gratiae
              non includit culpae remissionem. Unde cum ad justificationem impii, de qua loquimur,
              sit necessaria culpae remissio, oportet quod connumeretur gratiae infusioni; et sic
              sunt quatuor quae requiruntur in ipsa justificatione: scilicet gratiae infusio, culpae
              remissio, motus liberi arbitrii in Deum, et motus liberi arbitrii in peccatum.</p>
            <p xml:id="ta-l4d17q1-d1e683">Ad primum ergo dicendum, quod objectio illa procedit de effectu proportionato causae
              qui includitur in ipsa causa; non est autem ita de peccati remissione, ut dictum
              est.</p>
            <p xml:id="ta-l4d17q1-d1e686">Ad secundum dicendum, quod peccatum et gratia non se habent sicut affirmatio et
              negatio, vel sicut privatio et habitus: quia aliquis potest esse gratia destitutus, et
              tamen non habebit peccatum, sicut patet de Adam secundum illos qui dicunt eum non
              fuisse in gratia creatum, quia peccatum aliquid ponit vel esse vel fuisse in peccante.
              Transeunte enim actu peccati, adhuc peccatum praecedens manet aliquo modo in ipso
              peccante, secundum quod ex eo reus apud Deum efficitur, sicut etiam actus meritorii
              manent, ut supra, dist. 14, dictum est; et ideo ratio non procedit.</p>
          </div>
        </div>
        <div xml:id="ta-l4d17q1-Dd1e691" type="articulus">
          <head xml:id="ta-l4d17q1-Hd1e693">Articulus 4</head>

          <head xml:id="ta-l4d17q1-Hd1e696" type="question-title">Utrum culpae remotio naturaliter praecedat gratiae
            infusionem</head>

          <div xml:id="ta-l4d17q1-Dd1e699">
            <head xml:id="ta-l4d17q1-Hd1e701">Quaestiuncula 1</head>
            <p xml:id="ta-l4d17q1-d1e704">Ad quartum sic proceditur. Videtur quod culpae remotio naturaliter praecedat gratiae
              infusionem. In Psalm. 62, ubi super illud: <quote xml:id="ta-l4d17q1-Qd1e706">sic in sancto apparui tibi</quote>,
              dicit Glossa: <quote xml:id="ta-l4d17q1-Qd1e709">nisi quis prius sitiat in isto deserto</quote> (idest malo)
                <quote xml:id="ta-l4d17q1-Qd1e712">in quo est, nunquam perveniet ad bonum</quote>. Ergo remissio mali culpae est
              prior quam perventio ad bonum gratiae.</p>
            <p xml:id="ta-l4d17q1-d1e716">Praeterea, remissio culpae et infusio gratiae se habent sicut illuminatio et
              purgatio. Sed purgatio praecedit illuminationem, secundum Dionysium. Ergo et remissio
              culpae praecedit gratiae infusionem.</p>
            <p xml:id="ta-l4d17q1-d1e719">Praeterea, in quolibet motu recessus a termino a quo, praecedit accessum ad terminum
              ad quem: vel tempore, si sit motus successivus; vel saltem natura, si sit mutatio
              subita. Sed justificationis terminus a quo est culpa; terminus ad quem est gratia.
              Ergo remissio culpae praecedit infusionem gratiae.</p>
            <p xml:id="ta-l4d17q1-d1e722">Sed contra est, quia causa naturaliter praecedit effectum. Sed infusio gratiae est
              causa remissionis culpae, quia infundendo gratiam Deus peccata remittit. Ergo infusio
              gratiae praecedit.</p>
            <p xml:id="ta-l4d17q1-d1e726">Praeterea, Ambrosius dicit, quod perfecta virtus in animam intrans, iniquitatem
              tollit. Sed prius est unumquodque naturaliter quam agat. Ergo prius est virtus et
              gratia, quam peccatum tollat.</p>

          </div>
          <div xml:id="ta-l4d17q1-Dd1e730">
            <head xml:id="ta-l4d17q1-Hd1e732">Quaestiuncula 2</head>
            <p xml:id="ta-l4d17q1-d1e735">Ulterius. Videtur quod motus liberi arbitrii praecedat gratiae infusionem. Quia
              dispositio praecedit naturaliter perfectionem. Sed motus liberi arbitrii est
              dispositio ad gratiam. Ergo naturaliter praecedit gratiae infusionem.</p>
            <p xml:id="ta-l4d17q1-d1e738">Praeterea, gratiae infusio et culpae remissio se concomitantur. Sed motus
              contritionis, qui est motus liberi arbitrii in peccatum, causat culpae remissionem.
              Ergo est prior quam gratiae infusio.</p>
            <p xml:id="ta-l4d17q1-d1e741">Praeterea, justificatio impii, ut ex dictis patet, est culpae remissio. Ergo illud
              quod sequitur ad culpae remissionem, sequitur ad justificationem. Sed motus liberi
              arbitrii non sequitur ad justificationem, sed est de essentia. Ergo non sequitur
              peccati remissionem; et sic idem quod prius.</p>
            <p xml:id="ta-l4d17q1-d1e744">Sed contra, motus liberi arbitrii, scilicet contritio, est meritorius. Ergo est
              informatus gratia. Sed gratia informans actum est prior eo, cum sit causa ejus. Ergo
              gratiae infusio et culpae remissio praecedunt motum liberi arbitrii.</p>
            <p xml:id="ta-l4d17q1-d1e748">Praeterea, actus primus praecedit actum secundum. Sed gratiae infusio et culpae
              remissio pertinent ad actum primum, qui est forma; motus autem liberi arbitrii sive in
              Deum sive in peccatum, pertinent ad actum secundum, qui est operatio. Ergo prior est
              eis gratiae infusio.</p>

          </div>
          <div xml:id="ta-l4d17q1-Dd1e752">
            <head xml:id="ta-l4d17q1-Hd1e754">Quaestiuncula 3</head>
            <p xml:id="ta-l4d17q1-d1e757">Ulterius. Videtur quod motus liberi arbitrii in peccatum praecedat motum liberi
              arbitrii in Deum. Quia motus liberi arbitrii in peccatum maxime videtur ad timorem
              pertinere. Sed timor praecedit caritatem, ut Augustinus dicit. Ergo et motus liberi
              arbitrii in peccatum praecedit motum liberi arbitrii in Deum, qui est caritatis.</p>
            <p xml:id="ta-l4d17q1-d1e760">Praeterea, motus liberi arbitrii in peccatum est quasi removens prohibens. Sed non
              sequitur motus ad terminum debitum nisi remoto prohibente, sicut patet in motu locali.
              Ergo motus liberi arbitrii in peccatum praecedit motum liberi arbitrii in Deum quasi
              in finem debitum.</p>
            <p xml:id="ta-l4d17q1-d1e763">Sed contra, motus liberi arbitrii in Deum est motus fidei; motus autem liberi
              arbitrii in peccatum est motus poenitentiae. Sed fides praecedit poenitentiae
              virtutem, sicut supra dictum est. Ergo videtur quod motus liberi arbitrii in Deum sit
              prior quam motus liberi arbitrii in peccatum.</p>
          </div>
          <div xml:id="ta-l4d17q1-Dd1e768">
            <head xml:id="ta-l4d17q1-Hd1e770">Quaestiuncula 1</head>
            <p xml:id="ta-l4d17q1-d1e773">Respondeo dicendum ad primam quaestionem, quod omnis prioritas secundum ordinem
              naturae aliquo modo reducitur ad ordinem causae et causati: quia principium et causa
              sunt idem. In causis autem contingit quod idem est causa et causatum, secundum
              diversum genus causae, ut patet in 2 Physic., et in 5 Metaph.: sicut ambulatio est
              causa efficiens sanationis, et sanatio est causa finalis ambulationis; et similiter de
              habitudine quae est inter materiam et formam: quia secundum genus causae materialis
              materia est causa formae quasi sustentans ipsam, et forma est causa materiae quasi
              faciens eam esse actu secundum genus causae formalis. Ex parte autem causae materialis
              se tenet secundum quemdam reductionem omne illud per quod materia efficitur propria
              hujus formae, sicut dispositiones et remotiones impedimentorum; et ideo in generatione
              naturali quando corruptio unius est generatio alterius per hoc quod forma una
              inducitur et alia expellitur, remotio formae praeexistentis se tenet ex parte causae
              materialis; et ideo secundum ordinem causae materialis praecedit naturaliter
              introductionem alterius formae; sed secundum ordinem causae formalis est e contrario.
              Et quia forma et finis et agens incidunt in idem numero vel specie, ideo etiam in
              ordine causae efficientis introductio formae prior est: quia forma prior introducta,
              est similitudo formae agentis, per quam agens agit; et similiter in ordine causae
              finalis: quia natura principaliter intendit introductionem formae, et ad hanc ordinat
              expulsionem omnis ejus cum quo non potest stare formae introductio. Unde cum gratiae
              infusio et remissio culpae, ut ex dictis patet, se habeat sicut introductio unius
              formae et expulsio alterius, constat quod secundum ordinem causae materialis remissio
              culpae praecedit infusionem gratiae; sed secundum ordinem causae formalis, efficientis
              et finalis, infusio gratiae natura prior est; et propter hoc etiam utrumque invenitur
              dici causa alterius. Infusio enim gratiae est causa remissionis culpae per modum
              causae formalis; sed extirpatio vitiorum dicitur operari virtutum ingressum per modum
              causae materialis.</p>
            <p xml:id="ta-l4d17q1-d1e776">Et per hoc patet responsio ad objecta.</p>

          </div>
          <div xml:id="ta-l4d17q1-Dd1e780">
            <head xml:id="ta-l4d17q1-Hd1e782">Quaestiuncula 2</head>
            <p xml:id="ta-l4d17q1-d1e785">Ad secundam quaestionem dicendum, quod de ordine illorum motuum liberi arbitrii ad
              gratiae infusionem et remissionem culpae, est multiplex opinio. Quidam enim dicunt,
              quod motus praedicti praecedunt; et concedunt quod motus liberi arbitrii in Deum est
              motus fidei non formatae, sed informis; et motus liberi arbitrii in peccatum est motus
              attritionis, non contritionis: quia omne quod praecedit gratiam, non potest esse per
              gratiam formatum. Sed hoc non potest esse: quia in ipso motu contritionis justificatur
              poenitens, sicut in ipso actu ablutionis baptismalis justificatur puer baptizatus.
              Tunc autem aliquis justificatur quando gratiam recipit; unde simul cum gratiae
              infusione et justificatione est motus contritionis; sed motus attritionis praecedit
              quasi praeparatorius. Nos autem nunc non loquimur de praeparatoriis ad
              justificationem, sed de his quae intrant substantiam ipsius. Et ideo quidam dicunt,
              quod gratiae infusio praecedit motus liberi arbitrii in Deum et in peccatum, ut possit
              eos informare; sed culpae remissio sequitur ad utrumque. Sed hoc non potest esse: quia
              inter gratiae infusionem et culpae remissionem non cadit medium, quia hoc est ejus
              effectus primus et principalis. Et praeterea, sicut ad contritionis motum requiritur
              quod adsit gratia; ita quod absit culpa; quia cum ea esse non potest. Et ideo alii
              dicunt, quod gratiae infusio et culpae remissio praecedunt motus praedictos
              simpliciter. Sed hoc etiam non videtur usquequaque verum: quia illi motus non
              requirerentur ad justificationem, nisi aliquam causalitatem haberent respectu illius.
              Et ideo dicendum est, quod aliquo modo gratiae infusio et culpae remissio praecedunt;
              aliquo autem modo praedicti motus: quod patet ex simili in generatione naturali, quae
              est terminus alterationis. In eodem enim instanti terminatur alteratio ad
              dispositionem quae est necessitas, et generatio ad formam; et tamen secundum ordinem
              naturae utrumque est prius altero aliquo modo: quia dispositio quae est necessitas,
              praecedit formam secundum ordinem causae materialis; sed forma est prior secundum
              ordinem causae formalis; et secundum hunc modum illa qualitas consummata est etiam
              formalis effectus formae substantialis, secundum quod forma substantialis est causa
              accidentalium; et ideo cum isti motus, qui sunt in ipsa justificatione impii, sint
              quasi dispositio ultima ad gratiae susceptionem suo modo, praecedunt quidem in via
              causae materialis, sed sequuntur in via causae formalis; et ideo nihil prohibet eos
              esse formatos, quia hoc ad rationem et perfectionem esse formalis pertinet; sicut
              qualitates quae introducuntur simul cum forma substantiali, quodammodo formantur per
              formam substantialem: et sicut qualitas praedicta ante sui consummationem et formae
              introductionem non erat formata, sed informis; ita etiam est de motu liberi arbitrii,
              si tamen continuatus in fine perficiatur per gratiae infusionem. Nec est inconveniens:
              quia etsi sit aliquo modo idem secundum genus naturae, non tamen est idem secundum
              genus moris. Contingit enim unum motum secundum genus naturae esse virtutis et vitii
              secundum genus moris, sicut patet de illo qui eundo ad Ecclesiam mutat intentionem de
              malo in bonum.</p>
            <p xml:id="ta-l4d17q1-d1e788">Et per hoc patet responsio ad objecta.</p>

          </div>
          <div xml:id="ta-l4d17q1-Dd1e792">
            <head xml:id="ta-l4d17q1-Hd1e794">Quaestiuncula 3</head>
            <p xml:id="ta-l4d17q1-d1e797">Ad tertiam quaestionem dicendum, quod motus liberi arbitrii in Deum, ut ex dictis
              patet, directe respondet gratiae infusioni; motus autem liberi arbitrii in peccatum
              directe respondet remissioni culpae; unde eadem ratio est de ordine istorum ad
              invicem, et de ordine remissionis culpae ad infusionem gratiae.</p>
            <p xml:id="ta-l4d17q1-d1e800">Ad primum ergo dicendum, quod Augustinus loquitur de timore servili, cujus actus non
              est motus liberi arbitrii qui est simul cum justificatione: quia timor servilis non
              est simul cum gratia, qua iste motus informatur; et ideo ratio non est ad
              propositum.</p>
            <p xml:id="ta-l4d17q1-d1e803">Ad secundum dicendum, quod ratio illa procedit, quod sit prior in via causae
              materialis, ad quam reducitur remotio impedimenti.</p>
            <p xml:id="ta-l4d17q1-d1e806">Ad tertium dicendum, quod ordo qui attenditur inter virtutes, est secundum quod
              eliciunt actus suos, quod per modum causae formalis faciunt; et ideo ratio illa
              procedit secundum viam causae formalis.</p>
          </div>
        </div>
        <div xml:id="ta-l4d17q1-Dd1e811" type="articulus">
          <head xml:id="ta-l4d17q1-Hd1e813">Articulus 5</head>

          <head xml:id="ta-l4d17q1-Hd1e816" type="question-title">Utrum justificatio impii sit miraculosa</head>

          <div xml:id="ta-l4d17q1-Dd1e819">
            <head xml:id="ta-l4d17q1-Hd1e821">Quaestiuncula 1</head>
            <p xml:id="ta-l4d17q1-d1e824">Ad quintum sic proceditur. Videtur quod justificatio impii sit miraculosa. Quia,
              sicut dicit Augustinus, majus est de impio facere pium quam creare caelum et terram.
              Sed creatio caeli et terrae est miraculosa. Ergo et justificatio impii.</p>
            <p xml:id="ta-l4d17q1-d1e827">Praeterea, quanto est major resistentia, tanto difficilior actio. Sed in creatione
              non est aliqua resistentia: quia quod non est, non potest resistere; in justificatione
              autem impii est contrarietas resistens, scilicet impietas inventa in eo. Ergo est
              difficilior; et sic idem quod prius.</p>
            <p xml:id="ta-l4d17q1-d1e830">Praeterea, omnis actio divina, quae fit praeter ordinem illius rei in quam operatur,
              est actio miraculosa; sicut praeter ordinem cadaveris est quod ad vitam reparetur; et
              ideo resuscitatio mortui divina virtute facta, est miraculosa. Sed quod voluntas ad
              aliquid trahatur, contra ordinem ipsius est, inquantum est libera. Cum ergo in
              justificatione impii trahatur a Deo ad bonum, videtur quod justificatio sit
              miraculosa.</p>
            <p xml:id="ta-l4d17q1-d1e833">Sed contra, justificatio non est praeter spem proveniens. Sed hoc est de ratione
              miraculi. Ergo justificatio non est miraculosa.</p>
            <p xml:id="ta-l4d17q1-d1e837">Praeterea, miracula dicuntur quae raro accidunt. Sed frequenter aliqui justificantur.
              Ergo non est miraculosa actio.</p>

          </div>
          <div xml:id="ta-l4d17q1-Dd1e841">
            <head xml:id="ta-l4d17q1-Hd1e843">Quaestiuncula 2</head>
            <p xml:id="ta-l4d17q1-d1e846">Ulterius. Videtur quod infusio gratiae et remissio culpae non sint in eodem instanti.
              Gratia enim non datur nisi digno. Sed nullus est dignus in quo culpa est. Ergo gratia
              datur ei a quo culpa jam remota est; et sic non sunt simul.</p>
            <p xml:id="ta-l4d17q1-d1e849">Praeterea, gratia adveniens expellit culpam. Sed nihil agit nisi postquam est. Gratia
              autem non prius est quam insit. Ergo oportet quod gratia prius sit in subjecto quam
              culpam expellat; et ita non sunt simul tempore gratiae infusio et culpae remissio.</p>
            <p xml:id="ta-l4d17q1-d1e852">Praeterea, culpa et gratia non sunt in eodem instanti in anima: quia contraria non
              sunt simul in eodem. Ergo instans in quo ultimo est culpa in anima, est aliud ab illo
              instanti in quo primo est gratia in ipsa. Sed inter quaelibet duo instantia est tempus
              medium. Ergo prius tempore expellitur culpa ab anima quam gratia infundatur.</p>
            <p xml:id="ta-l4d17q1-d1e855">Sed contra, inter prius et posterius temporis cadit tempus medium. Sed postquam culpa
              est expulsa ab anima, non est in ipsa, nec gratia inest antequam infundatur. Ergo si
              prius tempore culpa expellatur quam gratia infundatur, erit aliquod tempus in quo
              anima gratia et culpa carebit; quod est impossibile: quia dato quod in illo tempore
              moreretur, neque iret ad Infernum neque ad Paradisum finaliter; quod est
              impossibile.</p>
            <p xml:id="ta-l4d17q1-d1e859">Praeterea, remissio culpae et infusio gratiae se habent in justificatione sicut
              introductio unius formae et expulsio alterius in generatione naturali. Sed illa duo
              sunt in eodem instanti. Ergo et haec duo. Probatio mediae. Quia terminus cujuslibet
              motus est in instanti. Sed utrumque praedictorum est terminus alterationis, ut in 6
              Physic. dicit Commentator. Ergo sunt in eodem instanti.</p>

          </div>
          <div xml:id="ta-l4d17q1-Dd1e863">
            <head xml:id="ta-l4d17q1-Hd1e865">Quaestiuncula 3</head>
            <p xml:id="ta-l4d17q1-d1e868">Ulterius. Videtur quod sit successiva. Quia nullus motus est in instanti. Sed in ipsa
              justificatione est motus liberi arbitrii. Ergo non est in instanti, sed
              successiva.</p>
            <p xml:id="ta-l4d17q1-d1e871">Praeterea, sicut intellectus est simplex, ita et liberum arbitrium est simplex. Sed
              propter simplicitatem intellectus impossibile est simul plura intelligere. Ergo
              propter simplicitatem liberi arbitrii impossibile est liberum arbitrium simul ferri ad
              diversa. Ergo cum in justificatione impii sit motus liberi arbitrii in Deum, et in
              peccatum, non erit justificatio impii in instanti, sed successiva.</p>
            <p xml:id="ta-l4d17q1-d1e874">Praeterea, impossibile est idem simul esse et non esse. Sed quod fit, non est in
              permanentibus; quod autem est factum, est in eisdem. Ergo impossibile est simul fieri
              et factum esse. Sed justificatio est quoddam fieri. Ergo impossibile est simul
              justificari et justificatum esse: ergo justificatio est successiva: quia inter
              quodlibet prius et posterius instans temporis, cadit tempus medium, ut dictum est.</p>
            <p xml:id="ta-l4d17q1-d1e877">Praeterea, formae quae suscipiunt magis et minus, non inducuntur subito in subjectum.
              Sed gratia suscipit magis et minus. Ergo successive infunditur in subjecto; et sic
              justificatio est successiva.</p>
            <p xml:id="ta-l4d17q1-d1e881">Sed contra, efficacior est virtus divina ad agendum quam virtus naturae. Sed virtute
              naturae generatio, qua fit ignis, est in instanti. Ergo multo fortius aliquis fit
              justus virtute divina in instanti.</p>
          </div>
          <div xml:id="ta-l4d17q1-Dd1e886">
            <head xml:id="ta-l4d17q1-Hd1e888">Quaestiuncula 1</head>
            <p xml:id="ta-l4d17q1-d1e891">Respondeo dicendum ad primam quaestionem, quod de ratione miraculi secundum se sumpti
              tria sunt: quorum primum est, quod illud quod fit per miraculum, fit supra virtutem
              naturae creatae agentis; secundum, ut in natura recipiente non sit ordo naturalis ad
              illius susceptionem, sed solum potentia obedientiae ad Deum; tertium, ut praeter modum
              consuetum tali effectui ipse effectus inducatur. Exemplum primi est de gloria corporum
              in resurrectione, ad quam natura non attingit: exemplum secundi est de illuminatione
              caeci, in quo non est potentia naturalis ad suscipiendum visum: exemplum tertii est de
              conversione aquae in vinum praeter cursum naturae. Et haec tria aliquo modo semper
              concurrunt ad actum miraculosum: quia etsi visiva potentia non excedat vires naturae
              absolute loquendo, quia eam per generationem inducit; excedit tamen vires naturae
              considerata impotentia recipientis; et si adsit potentia absolute aliquando, sicut in
              conversione aquae in vinum, tamen per comparationem ad modum fiendi, neutrum adest; et
              ideo in definitione miraculi ponitur <quote xml:id="ta-l4d17q1-Qd1e893">arduum</quote> quantum ad primum;
                <quote xml:id="ta-l4d17q1-Qd1e896">praeter spem</quote>, scilicet naturae, quantum ad secundum;
                <quote xml:id="ta-l4d17q1-Qd1e899">insolitum</quote> quantum ad tertium; et ideo ille effectus qui immediate est
              a Deo tantum, et tamen inest recipienti ordo naturalis ad recipiendum illum effectum
              non per alium modum quam per istum, non erit miraculosus; sicut patet de infusione
              animae rationalis. Et similiter est de justificatione impii: quia ordo naturalis inest
              animae ad justitiae rectitudinem consequendam: nec alio modo eam consequi potest quam
              a Deo immediate; et ideo justificatio impii de se non est miraculosa; sed potest
              habere aliquid miraculosum adjunctum, quod justificationi viam parat.</p>
            <p xml:id="ta-l4d17q1-d1e903">Ad primum ergo dicendum, quod verbum Augustini intelligendum est quantum ad id quod
              fit: quia in creatione fit res secundum esse naturae, quod est minus quam esse
              gratiae, quod datur in justificatione: sed quantum ad modum faciendi difficilior est
              creationis actus, qui potentiam non praesupponit; et tamen de creatione quidam dicunt
              quod non est miraculosa, eo quod est alius modus producendi illas res in esse.</p>
            <p xml:id="ta-l4d17q1-d1e906">Ad secundum dicendum, quod contrarium inventum in subjecto resistit actioni
              dupliciter. Uno modo inquantum agit in ipsum agentem, quod patet in mutuo agentibus et
              patientibus; alio modo impedimentum praestando in ipso susceptibili ad receptionem
              formae. Primo modo non potest esse aliqua resistentia ad divinam actionem; quia ipse
              est agens nullo modo patiens; et ideo resistentia in actione ejus non est nisi ex
              parte effectus recipientis; contrarium autem impedit ne suum contrarium in subjectum
              recipiatur formaliter, non active, inquantum scilicet facit potentiam non esse
              propriam illi formae. Unde patet quod plus resistit isto modo illud quod omnino
              subtrahit potentiam, quam quod posita potentia facit eam non esse propriam; et ideo
              difficilius est aliquid facere ex nihilo quam ex contrario. Hoc autem potest natura,
              primum autem non potest.</p>
            <p xml:id="ta-l4d17q1-d1e909">Ad tertium dicendum, quod voluntas non trahitur in justificationem per modum
              coactionis; sed ut libere velit illud ad quod Deus eam movet.</p>

          </div>
          <div xml:id="ta-l4d17q1-Dd1e913">
            <head xml:id="ta-l4d17q1-Hd1e915">Quaestiuncula 2</head>
            <p xml:id="ta-l4d17q1-d1e918">Ad secundam quaestionem dicendum, quod expulsio formae dicit terminum motus illius
              qui est ad corruptionem ordinatus; et introductio formae dicit similiter terminum
              motus illius qui praecedit generationem; quia tam generatio quam corruptio sunt
              termini motus. Omne autem quod movetur, quando est in termino motus, disponitur
              secundum illud ad quod motus ordinatur; et ideo, cum motus corruptionis tendat in non
              esse, generationis vero ad esse; quando forma introducitur, forma est; quando autem
              expellitur, non est. Et quia introduci dicitur forma quando primo est; expelli autem,
              quando primo non est; non potest esse materia sine forma hac vel illa; et ideo simul
              est ibi expulsio unius formae et introductio alterius. Cum ergo similiter anima non
              possit esse sine culpa vel gratia; simul est infusio gratiae et remissio culpae.</p>
            <p xml:id="ta-l4d17q1-d1e921">Ad primum ergo dicendum, quod sicut albedo nunquam est in non albo, quia sua
              praesentia facit album; ita gratia nunquam est in indigno, quia sua praesentia facit
              dignum; et propter hoc non oportet quod prius sit dignus quam gratiam habeat.</p>
            <p xml:id="ta-l4d17q1-d1e924">Ad secundum dicendum, quod gratia non agit ad destructionem culpae per modum causae
              efficientis, sed per modum causae formalis, quae simul est cum suo effectu formali,
              qui est esse hoc, et non esse contrarium.</p>
            <p xml:id="ta-l4d17q1-d1e927">Ad tertium dicendum, quod quamvis anima secundum se sit supra tempus, ut dicitur in
              Lib. de causis; tamen actus ejus per accidens mensuratur tempore quod est mensura
              primi motus, inquantum scilicet motus animae intellectivae habent connexionem cum
              motibus animae sensitivae, qui exercentur corporalibus organis, et dependent
              quodammodo ex eis. Unde non videtur dicendum quod ejus alterationes secundum vitam
              quam nunc agit, alio tempore mensurentur quam illo quod mensurat motum caeli, sicut
              dicebatur in 1 Lib. de motu Angeli: et propter hoc inter quodlibet instans sui
              temporis et aliud instans est accipere tempus medium. Et ideo dicendum est, quod non
              est assignare ultimum instans in quo est culpa, sed primum in quo non est; sed est
              assignare primum instans in quod est gratia; et quomodo hoc sit verum, patet ex his
              quae dicta sunt supra, dist. 11, qu. 1, art. 3, qu. 2, de transubstantiatione panis in
              corpus Christi.</p>

          </div>
          <div xml:id="ta-l4d17q1-Dd1e931">
            <head xml:id="ta-l4d17q1-Hd1e933">Quaestiuncula 3</head>
            <p xml:id="ta-l4d17q1-d1e936">Ad tertiam quaestionem dicendum, quod duplex est modus formarum. Quaedam enim formae
              sunt quae recipiunt magis et minus secundum elongationem a contrario, et secundum
              accessum ad causam propriam, sicut albedo; et ideo talis forma etiam successive in
              subjecto recipitur; et postquam recepta est, intenditur et remittitur. Quaedam autem
              forma est quae non recipit magis nec minus, neque sic neque sic: quia introductio ejus
              est in indivisibili; sicut forma substantialis; et talis forma neque recipitur
              successive in subjecto, neque intenditur neque remittitur postquam suscepta fuerit.
              Quaedam autem forma medio modo se habet; quia non recipit magis aut minus secundum
              elongationem a contrario, eo quod nullo modo suo contrario commiscibilis est, et in
              hoc convenit cum forma substantiali; sed tamen suscipit magis et minus secundum
              accessum ad suam causam; sicut patet de luce; et ideo talis forma non recipitur
              successive in subjecto, sicut nec forma substantialis; sed tamen postquam inest,
              potest intendi et remitti, sicut forma accidentalis contrarium habens; et talis forma
              est gratia, quia nullam commixtionem patitur cum suo opposito, eo quod suum oppositum
              magis habet naturam privationis quam alicujus positionis, sicut et tenebra; et ideo
              oportet quod recipiatur subito in subjecto; et tamen potest intendi et remitti
              secundum accessum ad causam gratiae; et ideo sicut in instanti est introductio formae
              substantialis in materiam, et in eodem instanti expulsio alterius formae, et in eodem
              instanti completa dispositio, quae est necessitas ad formam, et per se terminus
              alterationis; ita infusio gratiae est in instanti, et in eodem instanti est remissio
              culpae, et motus liberi arbitrii, qui est quasi dispositio completa ad suscipiendam
              gratiam; et sic totum quod ad justificationem requiritur, est in instanti; unde
              justificatio non est successiva, sed subita.</p>
            <p xml:id="ta-l4d17q1-d1e939">Ad primum ergo dicendum, quod motus dupliciter dicitur, ut patet in 3 de anima. Est
              enim quidam motus qui est actus imperfecti, qui est exitus de potentia in actum; et
              talis oportet quod sit successivus, quia semper expectat aliquid in futurum ad
              perfectionem suae speciei, eo quod pars motus est alterius speciei a toto motu, ut
              dicitur in 10 Ethic.; sicut patet in alteratione de motu qui est ad albedinem, cujus
              pars est motus ad medium colorem specie differens, si divisim accipiatur. Alius motus
              est actus perfecti, qui magis operatio dicitur, qui non expectat aliquid in futurum ad
              complementum suae speciei, sicut sentire; et talis motus non est successivus, sed
              subitus; et si contingat quod talis motus sit in tempore, hoc erit per accidens, quia
              mensuratur in quolibet instanti illius temporis in quo dicitur esse; sicut esse
              hominem, in tempore est et in instanti; et talis motus est motus liberi arbitrii, de
              quo loquimur; et ideo est in instanti. Secus autem esset, si esset motus collativus;
              quia tunc non posset esse in instanti, propter discursum de uno in aliud.</p>
            <p xml:id="ta-l4d17q1-d1e942">Ad secundum dicendum, quod intellectus quando intelligit aliquid in ordine ad aliud,
              intelligit utrumque. Non tamen sequitur quod plura intelligat, quia intelligit ea ut
              unum, sicut intelligit relationem unius ad alterum. Similiter etiam liberum arbitrium
              potest simul moveri in diversa, ita quod in unum per ordinem ad aliud; et propter hoc
              motus virtutis imperatae est simul cum motu virtutis imperantis, quia motus virtutis
              imperatae ordinatur ad finem virtutis imperantis: sicut qui vult sustinere mortem
              propter Deum, simul movetur liberum arbitrium ejus motu fortitudinis, et motu
              caritatis, qui actum fortitudinis imperat. Unde cum motus liberi arbitrii in peccatum
              elicitus a poenitentia, imperatus a caritate sit, quia propter Deum detestatur quis
              peccatum quod commisit; simul uterque motus esse potest.</p>
            <p xml:id="ta-l4d17q1-d1e945">Ad tertium dicendum, quod in mutationibus quae sunt termini motus, idem secundum rem
              est fieri et factum esse, sicut terminari et terminatum esse; sed diversimode
              significatur in fieri, scilicet secundum respectum ad motum praecedentem, cujus est
              terminus in facto esse secundum se; et ideo non sequitur quod simul sit et non sit,
              sed quod habeat esse post non esse.</p>
            <p xml:id="ta-l4d17q1-d1e949">Ad quartum patet solutio ex praedictis.</p>
          </div>
        </div>
      </div>
    </body>
  </text>
</TEI>