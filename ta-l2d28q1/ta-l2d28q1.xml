<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber II, Distinctio 28, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber II, Distinctio 28, Quaestio 1</title>
          <date when="2016-03-17">March 17, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-17">March 17, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d28q1">
        <head xml:id="ta-l2d28q1-Hd1e89">Quaestio 1</head>

        <div xml:id="ta-l2d28q1-Dd1e92">
          <head xml:id="ta-l2d28q1-Hd1e94">Prooemium</head>
          <p xml:id="ta-l2d28q1-d1e97">Postquam determinavit de gratia secundum veritatem, hic excludit quosdam errores circa
            gratiam; et dividitur in partes duas: in prima excludit errorem Pelagii, qui gratiae
            derogabat; in secunda excludit errorem Joviniani et Manichaei, qui negabant liberum
            arbitrium, ibi: <quote xml:id="ta-l2d28q1-Qd1e99">id ergo de gratia et libero arbitrio indubitanter teneamus quod
              Hieronymus (...) docet</quote>. Prima dividitur in duas: in prima narrat positiones
            Pelagii; in secunda inducit rationes ipsius, ibi: <quote xml:id="ta-l2d28q1-Qd1e102">quod vero dicunt, hominem sine
              gratia, per liberum arbitrium omnia jussa implere, hujusmodi inductionibus
              muniunt</quote>. Ponuntur ergo quatuor rationes: quarum prima est, quod sine gratia
            potest homo perfecte legem Dei implere ex solo libero arbitrio, quamvis gratia ad hoc
            detur ut facilius homo impleat, ad quod etiam nos Deus juvat instruendo per suam legem;
            secunda positio consequens ex prima est, quod non oportebat orare neque pro fidelibus
            neque pro infidelibus, cum ex seipsis homines bene vel male operari habeant, et hoc ibi:
              <quote xml:id="ta-l2d28q1-Qd1e105">destruunt et orationes quas facit Ecclesia</quote>; tertia est, quia dicunt,
            quod homo ex propriis actibus gratiam Dei meretur, ibi: <quote xml:id="ta-l2d28q1-Qd1e108">gratiam Dei, qua
              liberamur ab impietate, dicentes secundum merita nostra dari</quote>; quarta est, quia
            hominem sine peccato originali nasci dicunt, et hoc ibi: <quote xml:id="ta-l2d28q1-Qd1e111">parvulos etiam sine ullo
              peccati originalis vinculo asserunt nasci. Quod vero dicunt sine gratia hominem per
              liberum arbitrium omnia jussa implere, hujusmodi inductionibus muniunt</quote>. Hic
            ponitur confirmatio praedictarum rationum; et dividitur in partes sex, secundum sex
            auctoritates Augustini quae inducuntur, ex quibus error Pelagii confirmari videtur;
            secunda incipit ibi: <quote xml:id="ta-l2d28q1-Qd1e115">similiter etiam innitebatur Pelagius verbis
              Augustini</quote>; tertia, ibi: <quote xml:id="ta-l2d28q1-Qd1e118">alibi etiam Augustinus dicit</quote>; quarta,
            ibi: <quote xml:id="ta-l2d28q1-Qd1e121">sic etiam intelligendum est quod in eodem ait</quote>; quinta, ibi:
              <quote xml:id="ta-l2d28q1-Qd1e124">in expositione quoque quarumdam propositionum epistolae ad Romanos quaedam
              Augustinus inserit quae videntur huic doctrinae gratiae adversari</quote>; sexta, ibi:
              <quote xml:id="ta-l2d28q1-Qd1e127">illud etiam diligenter est inspiciendum</quote>. Hic quinque quaeruntur: 1
            utrum sine gratia homo aliquod bonum facere possit; 2 utrum sine gratia possit homo
            vitare peccatum; 3 utrum homo sine gratia possit mandatum legis implere; 4 utrum sine
            gratia, saltem gratis data, possit se homo ad gratiam praeparare; 5 utrum sine gratia
            possit homo scientiam veritatis habere.</p>
        </div>
        <div xml:id="ta-l2d28q1-Dd1e132" type="articulus">
          <head xml:id="ta-l2d28q1-Hd1e134">Articulus 1</head>

          <head xml:id="ta-l2d28q1-Hd1e137" type="question-title">Utrum homo possit facere aliquod bonum sine gratia</head>

          <p xml:id="ta-l2d28q1-d1e140">Ad primum sic proceditur. Videtur quod homo sine gratia nullum bonum facere possit.
            Quia, sicut Joan. 15, 5, dicitur a Christo discipulis: <quote xml:id="ta-l2d28q1-Qd1e142">sine me nihil potestis
              facere</quote>. Sed Deus non habitat in nobis nisi per gratiam. Ergo videtur quod sine
            gratia homo nihil boni facere possit.</p>
          <p xml:id="ta-l2d28q1-d1e146">Praeterea, cogitatio boni praecedit operationem ejusdem. Sed dicitur 2 Corinth. 3, 5:
              <quote xml:id="ta-l2d28q1-Qd1e148">non sumus sufficientes aliquid cogitare a nobis quasi ex nobis</quote>. Ergo
            videtur quod multo minus sine gratia bonum operari possumus.</p>
          <p xml:id="ta-l2d28q1-d1e152">Praeterea, sicut dicit Augustinus ad Bonifacium Papam, non potest homo aliquod bonum
            velle, nisi juvetur a Deo qui malum velle non potest. Sed adjutorium ejus qui malum
            velle non potest, scilicet Dei, est gratia ipsius. Ergo homo sine gratia bonum nec velle
            nec facere potest.</p>
          <p xml:id="ta-l2d28q1-d1e156">Praeterea, non potest homo esse justus et bonus sine gratia. Sed in hoc quod aliquis
            bona et justa operatur, justitia et bonitas hominis attenditur. Ergo homo sine gratia
            non potest aliquod bonum facere.</p>
          <p xml:id="ta-l2d28q1-d1e159">Praeterea, nihil potest in effectum qui est ultra suam perfectionem. Sed boni actus
            excedunt bonitatem naturalium potentiarum: quia computantur inter magna bona, cum
            potentiae inter media bona computentur. Ergo homo per potentias naturales sine additione
            gratiae non potest in bonam operationem.</p>
          <p xml:id="ta-l2d28q1-d1e162">Sed contra, nulli fit admonitio vel praeceptum de eo quod facere non potest. Sed
            quotidie homines admonentur ut bona faciant. Ergo bona facere est in eorum potestate,
            etiam sine gratia.</p>
          <p xml:id="ta-l2d28q1-d1e165">Praeterea, secundum Damascenum nulla res destituitur propria operatione. Sed bona
            operatio hominis est propria ejus, idest secundum rationem ordinatam, sicut et malum
            hominis est contra rationem esse, ut Dionysius dicit. Ergo homo per se sine gratia
            adjuncta potest in bonam operationem.</p>
          <p xml:id="ta-l2d28q1-d1e168">Respondeo dicendum, quod cum virtus essentiam consequatur, oportet quod secundum
            diversitatem naturarum sit diversa facultas ad operandum: quod quidam non attendentes,
            pari modo operationem liberi arbitrii et rerum naturalium determinaverunt, credentes
            quod sicut lapis de necessitate suam operationem habet, ut eat deorsum nisi aliquid
            impediat, ita etiam homo necessario operationes suas exerceat secundum congruentiam
            alicujus naturae in ipso existentis: et quia in homine consideratur duplex natura; una
            scilicet intellectualis, ex qua inest homini inclinatio ad appetendum per se
            desiderabilia et honesta; et altera sensibilis, secundum quam pronus est ad appetendum
            et ad concupiscendum ea quae sunt delectabilia secundum sensum, ideo ad haec duo
            respicientes haeretici, contrarias haereses ex eadem radice prodeuntes confecerunt:
            quorum quidam, scilicet Joviniani, attendentes ad intellectualem naturam, hominem de
            necessitate bene operari, et nunquam posse peccare asserebant; alii vero, scilicet
            Manichaei, respicientes ad naturam sensibilem, quam secundum se malam esse dicebant, et
            a malo Deo originem habuisse, dixerunt, quod homo de necessitate peccat, nec bonum
            facere potest, in hoc penitus liberum arbitrium utrique destruentes: non enim esset homo
            liberi arbitrii, nisi ad eum determinatio sui operis pertineret, ut ex proprio judicio
            eligeret hoc aut illud, ut supra dictum est. Et ideo alii naturam liberi arbitrii
            salvare volentes, in alium errorem prolapsi sunt, scilicet Pelagiani, facultatem liberi
            arbitrii ampliantes; dicunt enim, quod quia liberum arbitrium de se non est determinatum
            ad aliquod opus, sed ex ipso pendet determinatio cujuscumque operis; ideo homo per
            liberum arbitrium in quodlibet bonum opus potest sine aliqua gratia superaddita, etiam
            in opus meritorium, non attendentes quod opus meritorium non determinet genus actus, sed
            efficaciam. Genera enim actuum distinguuntur secundum diversitatem objectorum: et quia
            liberum arbitrium ad nullum objectum determinatum est, ideo in quodlibet genus actus ex
            se potest, ut videlicet facere fortia, et justa, et hujusmodi. Sed actus meritorius
            habet efficaciam excedentem naturalem virtutem inquantum est efficax ad illud praemium
            consequendum quod facultatem naturae excedit; et ideo quod opus sit meritorium, non
            potest liberum arbitrium ex seipso, nisi sublevetur per habitum qui etiam naturae
            facultatem excedat, qui gratia dicitur. Et ideo secundum fidem Catholicam, in medio
            contrariarum haeresum incedendum est, ut scilicet dicamus hominem per liberum arbitrium
            et bona et mala facere posse; non tamen in actum meritorium exire sine habitu gratiae:
            sicut etiam non potest homo sine habitu virtutis acquisitae talem actum facere qualem
            facit virtuosus quo ad modum agendi, licet possit tale facere quantum ad genus operis:
            ut ly per se non excludat divinam causalitatem, secundum quod ipse Deus in omnibus
            operatur ut universalis causa boni, ut dicitur Isai. 26, 13: <quote xml:id="ta-l2d28q1-Qd1e170">omnia opera nostra
              operatus es in nobis domine</quote>; sed excludit habitum aliquem creatum naturalibus
            superadditum.</p>
          <p xml:id="ta-l2d28q1-d1e174">Ad primum ergo dicendum, quod, sicut supra dixit Magister, gratia dupliciter dicitur:
            uno modo donum gratuitum; alio modo ipse Deus gratis dans. Dona autem gratuita proprie
            dicuntur quae naturalibus superaddita sunt: sine quibus donis homo multa bona facere
            potest, quamvis non meritoria; nihil tamen boni potest facere sine gratia Dei, secundum
            quod intelligitur gratia ipse Deus gratis dans, eo quod ipse est principium omnis boni
            non tantum in hominibus sed etiam in aliis creaturis: et sic intelligendum est quod
            dicitur: <quote xml:id="ta-l2d28q1-Qd1e176">sine me nihil potestis facere</quote>; et sic etiam potest intelligi
            quod apostolus dicit, quod <quote xml:id="ta-l2d28q1-Qd1e179">non sumus sufficientes cogitare aliquid a nobis quasi
              ex nobis</quote>. Vel intelligendum est de cogitatione illorum quae ad fidem
            pertinent, quae capacitatem naturalis rationis excedunt; et ad haec homo sufficiens non
            est sine gratia fidei.</p>
          <p xml:id="ta-l2d28q1-d1e184">Unde patet responsio ad secundum.</p>
          <p xml:id="ta-l2d28q1-d1e187">Ad tertium dicendum, quod Deus non tantum juvat nos ad bene agendum per habitum
            gratiae, sed etiam interius operando in ipsa voluntate, sicut in qualibet re operatur,
            et exterius occasiones et auxilia praebendo ad bene agendum; et sine his omnibus nullus
            bene facere potest: oportet enim quod sicut motus difformes regulantur a motu uniformi,
            ita voluntates nostrae, quae in bonum et malum flecti possunt, dirigantur ab illa
            voluntate quae non nisi recta esse potest. Vel dicendum, quod intelligit de bono
            meritorio.</p>
          <p xml:id="ta-l2d28q1-d1e190">Ad quartum dicendum, quod aliquis potest dici justus dupliciter: vel justitia civili,
            vel justitia infusa. Justitia autem civili potest aliquis justus effici sine aliqua
            gratia naturalibus superaddita; non autem justitia infusa. Neutra tamen justitia
            consistit in hoc quod est justa operari: non enim quicumque justa operatur, justus est,
            sed qui haec operatur sicut justus, ut 2 Ethic. dicitur. Unde non sequitur, si etiam
            justitia civilis sine gratia haberi non posset, quod homo per liberum arbitrium non
            posset justa operari.</p>
          <p xml:id="ta-l2d28q1-d1e193">Ad quintum dicendum, quod bonum opus dicitur dupliciter. Vel opus quod est a virtute
            procedens, ea informatum; et hoc opus bonum naturalem perfectionem rationis excedit,
            sive sit virtus acquisita, sive infusa; unde talis actus non elicitur a potentia nisi
            sit per habitum virtutis perfecta. Est autem aliud bonum opus etiam virtutem antecedens,
            quod virtutem acquisitam causat, et ad infusam disponit, ut patet in eo qui justa
            operatur non sicut justus, quia indelectabiliter; et talis operatio naturalem
            perfectionem rationis non excedit, quia tota rectitudo hujus operis est secundum regulam
            rationis, in qua sunt principia juris, quibus opus bonum regulatur; nisi forte secundum
            quod quaelibet operatio excedit potentiam, sicut complementum ejus.</p>
        </div>
        <div xml:id="ta-l2d28q1-Dd1e197" type="articulus">
          <head xml:id="ta-l2d28q1-Hd1e199">Articulus 2</head>

          <head xml:id="ta-l2d28q1-Hd1e202" type="question-title">Utrum homo sine gratia possit vitare peccatum</head>

          <p xml:id="ta-l2d28q1-d1e205">Ad secundum sic proceditur. Videtur quod homo sine gratia non possit peccatum vitare.
            Primo per hoc quod supra, dist. 25, Magister dixit, quod homo ante reparationem gratiae,
            per liberum arbitrium non potest non peccare etiam mortaliter. Ergo sine gratia homo
            vitare non potest peccatum.</p>
          <p xml:id="ta-l2d28q1-d1e208">Praeterea, per peccatum in aliquo libertas arbitrii immutata est. Sed homo in primo
            statu hoc habuit quod bonum facere poterat, sed non meritorium in statu naturalium. Ergo
            saltem in hoc per peccatum etiam immutatum est liberum arbitrium, quod homo vitare
            peccatum non possit.</p>
          <p xml:id="ta-l2d28q1-d1e211">Praeterea, Augustinus dicit in libro de vera Relig., quod natura superba necesse habet
            alii invidere: eadem autem ratione qui est in uno peccato, necesse habet in aliud
            peccatum cadere. Sed quantum ad praesentem statum, quilibet homo vel est in peccato, vel
            in statu gratiae. Ergo videtur quod si non est in gratia, peccatum vitare non
            possit.</p>
          <p xml:id="ta-l2d28q1-d1e215">Praeterea, habens pedem claudum, non potest ambulare nisi claudicando. Sed peccatum est
            sicut quaedam curvitas voluntatis. Ergo homo in statu peccati existens non potest non
            peccare.</p>
          <p xml:id="ta-l2d28q1-d1e218">Praeterea, <quote xml:id="ta-l2d28q1-Qd1e213" source="http://scta.info/resource/rom5_12" type="paraphrase">mors ex peccato consecuta est</quote>, ut Rom. 5 dicitur. Ergo ubi est necessitas
            moriendi, ibi est necessitas peccandi. Sed in statu isto inest nobis necessitas
            moriendi. Ergo et necessitas peccandi.</p>
          <p xml:id="ta-l2d28q1-d1e221">Quicumque tentationi resistit, tentantem vincit. Sed vincenti praemium aeternum
            promittitur, Apocal. 2 et 3. Cum ergo ad praemium aeternum nullus sine gratia venire
            possit, videtur quod nec sine ea aliquis possit tentationi resistere, peccatum
            vitando.</p>
          <p xml:id="ta-l2d28q1-d1e224">Sed contra, Gregorius dicit, quod debilis est hostis qui non potest vincere nisi
            volentem. Sed quod est per voluntatem, non est per necessitatem. Ergo homo non
            necessario a peccato superatur; sed illud vincere potest.</p>
          <p xml:id="ta-l2d28q1-d1e227">Praeterea, ubicumque est necessitas agendi, ibi est virtus activa determinata ad unum.
            Sed hoc est contra rationem liberi arbitrii. Ergo homo in peccato existens non habet
            necessitatem peccandi: sed peccatum vitare potest.</p>
          <p xml:id="ta-l2d28q1-d1e230">Respondeo dicendum, quod, ut supra dictum est, quidam haeretici posuerunt in nobis
            naturam quamdam esse malam, quae hominem necessario ad peccandum impellit. Hic autem
            error, ut dictum est, omnino liberum arbitrium excludit, et naturam rationis et
            voluntatis; unde nec fidei nec philosophiae consonat. Alii vero naturam liberi arbitrii
            servare volentes, dicunt quidem, quod homo secundum naturalem suam virtutem hoc modo
            conditus est ut peccatum vitare possit; sed per peccatum virtus illa adeo immutata est
            ut homo in peccato existens vitare peccatum non possit, sed in aliud peccatum
            praecipitetur, nisi per gratiam liberetur. Ne autem omnino peccatum necessarium ponere
            videantur, dicunt, quod homo in peccato mortali existens potest quidem hoc vel illud
            peccatum vitare, non tamen omnia; sicut etiam de venialibus dicitur. Dicunt etiam, quod
            potest homo in peccato mortali existens ad tempus stare, ne in peccatum cadat, sed non
            diu. Ista autem positio multipliciter apparet falsa. Primo, quia cum peccatum bona
            naturalia non tollat, sed diminuat; illud quod ad naturam potentiae naturalis pertinet,
            homo per peccatum amittere non potest, etsi in illo infirmetur. Cum igitur libera
            electio vel fuga boni seu mali, ad naturam liberi arbitrii pertineat; non potest esse ut
            per peccatum subtrahatur homini facultas fugiendi peccatum; sed solum quod minuatur, ita
            scilicet quod illud peccatum quod homo ante vitare de facili poterat, postmodum
            difficulter vitet. Similiter etiam quod inducunt de peccato veniali, non est simile:
            quod enim non possumus omnia venialia peccata vitare, sed singula, praecipue propter
            primos motus dicitur, ad quos non requiritur deliberatio consensus; sed sunt quidam
            subiti motus; unde dum homo uni obstare nititur, ex alia parte alius motus insurgit. Sed
            peccatum mortale requirit consensum determinatum; unde si potest vitare hoc et illud,
            potest eadem ratione vitare omnia. Nec iterum potest dici, quod ad tempus vitet, et non
            diu: quia liberum arbitrium resistens malo, non efficitur infirmum ad malum vitandum,
            sed multo fortius; unde multo magis postea potest vitare peccatum quam ante. Et ideo cum
            aliis dicendum est, quod vitare peccatum intelligi potest dupliciter: aut peccatum jam
            commissum, aut peccatum committendum. Si intelligatur de peccato jam commisso, sic homo
            in peccato mortali existens, non potest peccatum vitare sine gratia: quia non potest se
            a peccato praeterito absolvere, et a reatu culpae, nisi per gratiam liberetur; et in hoc
            errabat Pelagius aestimans hominem propriis virtutibus sine gratia posse se a peccatis
            praeteritis absolvere satisfaciendo. Peccatum autem committendum potest homo vitare
            etiam sine gratia, quantumcumque in peccato mortali existat. Si tamen gratia
            intelligatur aliquis habitus infusus, et non ipsa divina voluntas, per quam omnia bona
            causantur, et mala repelluntur.</p>
          <p xml:id="ta-l2d28q1-d1e234">Ad primum ergo dicendum, quod sicut videre dicitur dupliciter, scilicet habere visum,
            et uti visu, ita et peccare; unde cum dicitur, quod homo non potest non peccare ante
            reparationem, intelligitur habere peccatum; sed non potest intelligi quod non possit non
            uti peccato.</p>
          <p xml:id="ta-l2d28q1-d1e237">Ad secundum dicendum, quod libertas arbitrii immutata est per peccatum, sed non ablata.
            Quod autem dicitur, ut liberum arbitrium omnino non possit quod prius poterat, hoc
            ablationem facultatis designat, et non solum diminutionem; sed hoc ad diminutionem
            pertinet ut quod prius facile poterat, postmodum non sine difficultate et pugna possit,
            quantum ad vitationem mortalium; sed venialia omnia non potest vitare, propter
            rebellionem carnis ad spiritum.</p>
          <p xml:id="ta-l2d28q1-d1e240">Ad tertium dicendum, quod verbum Augustini non est intelligendum de necessitate
            absoluta, sed conditionata, quae est necessitas finis. Vir enim superbus si fini suo
            inhaerere vult, ut scilicet propriam excellentiam quaerat, necesse habet ut invideat
            excellentiae aliorum, quae propriae excellentiae derogat; sed qui semel per superbiam
            peccavit mortaliter, non propter hoc necesse habet ut semper in actum superbiae exeat:
            potest enim de uno peccato in contrarium peccatum transire, vel in bonum ex genere; et
            ideo non est necessarium quod invideat.</p>
          <p xml:id="ta-l2d28q1-d1e243">Ad quartum dicendum, quod ratio illa tenet in illis quae agunt propter necessitatem
            naturae, in quibus de necessitate operatio sequitur secundum exigentiam perfectionis et
            defectum operantis: non autem tenet in voluntariis: quia homo habens virtutem potest non
            uti virtute, sed in contrarium usum exire: et similiter habens habitum vitiosum, potest
            non uti habitu illo.</p>
          <p xml:id="ta-l2d28q1-d1e246">Ad quintum dicendum, quod mors non respondet pro poena cuilibet peccato, sed peccato
            primae transgressionis, ex quo tota natura infecta est; unde sicut a necessitate
            moriendi homo non liberatur nisi per gratiam, ita et a necessitate subjacendi illi
            peccato per originem a parentibus in posteros transfuso. Non tamen oportet quod homo
            necessario in peccatum mortale actuale labatur.</p>
          <p xml:id="ta-l2d28q1-d1e249">Ad sextum dicendum, quod aliud est resistere peccato, et aliud victoriam de peccato
            habere. Quicumque enim vitat peccatum, peccato resistit; unde hoc potest fieri etiam
            sine gratia: nec oportet quod tunc homo resistendo peccato, mereatur praemium aeternum.
            Sed ille proprie vincit peccatum qui potest pertingere ad hoc contra quod est pugna
            peccati. Hoc autem non potest esse nisi in eo qui opus meritorium operatur; unde talis
            victoria vitam aeternam meretur, et sine gratia non fit.</p>
        </div>
        <div xml:id="ta-l2d28q1-Dd1e253" type="articulus">
          <head xml:id="ta-l2d28q1-Hd1e255">Articulus 3</head>

          <head xml:id="ta-l2d28q1-Hd1e258" type="question-title">Utrum homo possit implere praecepta Dei sine gratia</head>

          <p xml:id="ta-l2d28q1-d1e261">Ad tertium sic proceditur. Videtur quod homo sine gratia Dei praecepta implere non
            possit. Qui enim mandata Dei servat, vitam aeternam meretur, ut dicitur Luc. 10, 28:
              <quote xml:id="ta-l2d28q1-Qd1e263">hoc fac, et vives</quote>. Sed hoc non potest homo sine gratia. Ergo nec
            mandata legis implere.</p>
          <p xml:id="ta-l2d28q1-d1e267">Praeterea, caritas non potest sine gratia haberi. Sed dilectio caritatis est in
            praecepto, Matth. 22. Ergo praecepta non possunt sine gratia impleri.</p>
          <p xml:id="ta-l2d28q1-d1e270">Praeterea, ut supra Augustinus probavit, virtutes in nobis solus Deus operatur. Sed
            actus virtutum sunt in praecepto. Ergo praecepta ex nobis ipsis implere non
            possumus.</p>
          <p xml:id="ta-l2d28q1-d1e274">Praeterea, expresse hoc videtur per illud actuum 15, 10: <quote xml:id="ta-l2d28q1-Qd1e276">hoc est onus quod neque
              nos neque patres nostri portare potuimus</quote>. Sed onus illud sunt praecepta legis.
            Ergo praecepta legis homo per se implere non potest.</p>
          <p xml:id="ta-l2d28q1-d1e280">Praeterea, nullus damnatur nisi pro peccato omissionis vel transgressionis. Sed nullus
            damnatur qui praecepta legis implet. Si ergo homo potest sine gratia praecepta legis
            implere, cum etiam possit sine gratia, ut dictum est, peccatum mortale vitare, videtur
            quod homo possit sine gratia damnationem penitus vitare. Sed quicumque non damnatur, est
            in gloria. Ergo homo sine gratia poterit ad gloriam pervenire: quod est omnino
            haereticum.</p>
          <p xml:id="ta-l2d28q1-d1e283">Sed contra, Hieronymus, dicit: <quote xml:id="ta-l2d28q1-Qd1e285">qui Deum dicit praecipere impossibilia, anathema
              sit</quote>. Sed impossibile est homini illud quod implere non potest. Ergo mandata
            Dei homo per se implere potest.</p>
          <p xml:id="ta-l2d28q1-d1e289">Praeterea, Deus non est magis crudelis quam homo. Sed homini imputatur in crudelitatem,
            si obliget aliquem per praeceptum ad id quod implere non possit. Ergo hoc de Deo, nullo
            modo est aestimandum; et ita sine gratia homo per se legis praecepta implere potest.</p>
          <p xml:id="ta-l2d28q1-d1e292">Respondeo dicendum, quod de praeceptis legis dupliciter contingit loqui: aut quantum ad
            id quod directe cadit in praecepto, aut quantum ad intentionem legislatoris. Directe
            autem cadit in praecepto actus virtutis quantum ad substantiam operis; et non quantum ad
            modum agendi, quem circa ipsum virtus ponit: hoc enim directe alicui praecipitur quod
            statim in ipso est ut faciat illud. Non autem est in homine ut faciat actum virtutis eo
            modo quo virtuosus facit, prius quam virtutem habeat, vel acquisitam vel infusam. Sed
            intentio legislatoris est, ut in 2 Ethic. dicitur, cives facere bonos, et per
            assuetudines operum quae praecipiuntur, inducere ad virtutem: et huic consonat verbum
            apostoli 1 Timoth. 1, 5: <quote xml:id="ta-l2d28q1-Qd1e294">finis praecepti caritas est</quote>; ad hoc enim data
            sunt praecepta legis, ut homines in dilectionem Dei et proximi instituantur. Est ergo
            intentio legislatoris non tantum ut haec opera fiant, sed ut ex caritate fiant. Dicendum
            est ergo, quod praecepta legis, quantum ad id quod directe sub praecepto cadit, potest
            aliquis implere per liberum arbitrium sine gratia gratis data vel gratum faciente; si
            tamen gratia accipiatur pro aliquo habitu infuso: sed quantum ad intentionem
            legislatoris, sine gratia impleri non possunt: quia donum caritatis non inest nobis ex
            nobis, sed a Deo infusum. Sed si gratia pro divina voluntate gratis in nobis omnia bona
            causante, accipiatur, tunc dicendum, quod neutro modo homo sine gratia praecepta implere
            potest; et ideo Pelagius erravit, qui simpliciter impleri praecepta legis posse sine
            gratia posuit.</p>
          <p xml:id="ta-l2d28q1-d1e298">Ad primum ergo dicendum, quod praecepta legis non qualitercumque observata in vitam
            aeternam inducunt; sed solum secundum quod opera quae praecipiuntur, caritate informata
            sunt secundum quod cadunt sub intentione legislatoris; et hoc modo planum est quod sine
            gratia servari non possunt.</p>
          <p xml:id="ta-l2d28q1-d1e302">Ad secundum dicendum, quod sicut aliarum virtutum actus dupliciter considerari possunt,
            vel secundum quod sunt a virtute, vel secundum quod antecedunt virtutem; ita etiam est
            de caritate; potest enim aliquis, etiam caritatem non habens, diligere proximum et Deum,
            etiam super omnia, ut quidam dicunt: et hoc diligere intelligitur actus caritatis sub
            praecepto directe cadere, et non solum secundum quod a caritate procedit.</p>
          <p xml:id="ta-l2d28q1-d1e305">Ad tertium dicendum, quod actus virtutum non sunt in praecepto, secundum quod a virtute
            procedunt, sed quantum ad substantiam operis, ut dictum est, secundum quod contingit
            aliquem facere justa, etiamsi non faciat ut justus facit.</p>
          <p xml:id="ta-l2d28q1-d1e308">Ad quartum dicendum, quod hoc dictum est propter multitudinem praeceptorum veteris
            legis, praecipue quantum ad caeremonialia, quae nunquam multitudo populi observaverat,
            et non nisi cum magna difficultate observari poterant.</p>
          <p xml:id="ta-l2d28q1-d1e311">Ad quintum dicendum, quod homo etsi nunquam transgrederetur vel omitteret, nihilominus
            tamen peccato originali subjectus esset, a quo non nisi per gratiam liberari potest: pro
            quo merito subiret damnationem, et etiam ad legitimam aetatem deveniens in hoc ipso
            peccaret quod se ad gratiam non praepararet; unde etiam pro tali negligentia puniretur.
            Si autem praepararet se faciendo quod in se est, proculdubio gratiam consequeretur per
            quam vitam aeternam mereri posset.</p>
        </div>
        <div xml:id="ta-l2d28q1-Dd1e316" type="articulus">
          <head xml:id="ta-l2d28q1-Hd1e318">Articulus 4</head>

          <head xml:id="ta-l2d28q1-Hd1e321" type="question-title">Utrum homo possit se praeparare ad gratiam sine aliqua
            gratia</head>

          <p xml:id="ta-l2d28q1-d1e324">Ad quartum sic proceditur. Videtur quod homo non possit se praeparare ad gratiam sine
            aliqua gratia. Primo per id quod dicitur Hierem. 10, 23: <quote xml:id="ta-l2d28q1-Qd1e326">non est in homine via
              ejus, nec viri est ut dirigat gressus suos</quote>. Sed nullus praeparatur ad gratiam
            nisi gressus ejus dirigantur, et viam salutis quaerat. Ergo non est in potestate hominis
            ut se ad gratiam praeparet.</p>
          <p xml:id="ta-l2d28q1-d1e330">Praeterea, illud quod est in potestate hominis, non est necessarium ut homo ab alio
            petat. Sed quod homo praeparetur ad gratiam, petendum est a Deo, ut patet in Psal. 85,
            2: <quote xml:id="ta-l2d28q1-Qd1e332">deduc me, domine, in via tua</quote>. Ergo praeparatio ad gratiam non est in
            potestate hominis.</p>
          <p xml:id="ta-l2d28q1-d1e336">Praeterea, illud quod visibiliter factum est in quibusdam qui gratiam consecuti sunt,
            probabile est etiam in aliis, saltem invisibiliter, fieri; cum eadem ratio sit de uno et
            de omnibus. Sed quidam, cum etiam gratiae resisterent, per speciale munus gratiae ad
            gratiam praeparati sunt, ut patet in conversione Pauli. Ergo etiam alii sine gratia,
            saltem gratis data, ad gratiam praeparari non possunt.</p>
          <p xml:id="ta-l2d28q1-d1e340">Praeterea, Hebr. 11, 6: <quote xml:id="ta-l2d28q1-Qd1e342">oportet accedentem ad Deum credere quia est</quote>. Sed
            fides non potest haberi nisi per gratiam: <quote xml:id="ta-l2d28q1-Qd1e345">Dei enim donum est</quote>, ut ad
            Ephes. 11, 8 dicitur. Ergo cum nullus se ad gratiam praeparet nisi accedendo ad Deum,
            videtur quod sine munere gratiae homo se ad gratiam praeparare non possit.</p>
          <p xml:id="ta-l2d28q1-d1e349">Praeterea, Augustinus dicit, quod timor servilis inducit caritatem sicut seta linum.
            Sed timor servilis est donum spiritus sancti. Ergo per gratiam gratis datam homo
            praeparatur ad gratiam gratum facientem.</p>
          <p xml:id="ta-l2d28q1-d1e352">Sed contra, Zachar. 1, 3, dicitur: <quote xml:id="ta-l2d28q1-Qd1e354">convertimini ad me (...) et ego convertar ad
              vos</quote>. Sed conversio quam nobis indicit, non videtur esse aliud quam praeparatio
            ad receptionem gratiae. Ergo hoc primo a nobis exigitur ut ad gratiam praeparemur, quam
            quod Deus ad nos gratiam infundendo convertatur.</p>
          <p xml:id="ta-l2d28q1-d1e358">Praeterea, Anselmus dicit: <quote xml:id="ta-l2d28q1-Qd1e360">quod aliquis non habeat gratiam non est ex hoc quod
              Deus non velit eam dare, sed quia homo non vult accipere</quote>. Ergo si homo vult
            accipere, Deus eam dabit. Sed illud quod in voluntate hominis constitutum est, in
            potestate liberi arbitrii est. Ergo in potestate liberi arbitrii est, ut homo ad gratiam
            se praeparet.</p>
          <p xml:id="ta-l2d28q1-d1e364">Respondeo dicendum quod gratia dupliciter potest accipi: vel quodcumque excitativum
            voluntatis exhibitum homini ab ipsa divina providentia, qua omnibus rebus gratis
            impendit ex sua bonitate ea quae ipsis conveniunt: vel aliquod donum habituale in anima
            receptum, quod gratis a Deo confertur. Si ergo primo modo accipitur gratia, nulli dubium
            est quod homo sine gratia Dei non potest se praeparare ad habendum gratiam gratum
            facientem: ut enim in 8 Physic. ostenditur, mutatio voluntatis effici non potest sine
            aliquo movente per modum excitantis: omne enim motum necesse est ab alio moveri. Nec
            differt quidquid sit illud quod hujusmodi variationis occasionem praebeat, quasi
            voluntatem excitando; sive sit admonitio hominis, vel aegritudo corporis, vel aliquid
            hujusmodi: quae omnia constat divinae providentiae subjecta esse et in bonum electorum
            ordinata. Unde quidquid illud fuerit quod hominem excitaverit ad convertendum se, ut
            gratiam gratum facientem accipiat, gratia gratis data dici potest: et sic sine gratia
            gratis data homo se ad gratiam non praeparat, etiamsi gratia gratis data dicatur ipse
            actus liberi arbitrii, quem Deus in nobis facit, quo ad gratiam gratum facientem
            praeparamur. Si autem accipitur gratia pro aliquo munere habituali animae infuso, sic
            duplex est opinio. Quidam enim dicunt, quod nullus potest se ad gratiam gratum facientem
            praeparare, nisi per aliquod lumen menti infusum, quod est donum gratiae gratis datae.
            Istud autem non videtur conveniens: quia praeparatio quae est ad gratiam, non est per
            actus qui sint ipsi gratiae aequandi aequalitate proportionis, sicut meritum aequatur
            praemio; et ideo non oportet ut actus quibus homo se ad gratiam habendam praeparat sint
            naturam humanam excedentes: sicut enim natura humana se habet in potentia materiali ad
            gratiam, ita actus virtutum naturalium se habent ut dispositiones materiales ad ipsam;
            unde non exigitur ad hoc ut homo ad gratiam se praeparet, aliquod aliud lumen gratiae
            praecedens. Et praeterea secundum hoc esset abire in infinitum: quia illud etiam lumen
            gratiae gratis datae non datur alicui nisi qui ad illud recipiendum se praeparavit;
            alias omnibus daretur: quod non potest intelligi; nisi forte gratia gratis data dicatur
            naturale lumen rationis, quod pertinet ad bona naturalia, et non ad gratuita, nisi large
            accepta. Si autem praeparatione indiget talis gratia gratis data, tunc redibit quaestio
            de ista praeparatione, utrum in eam possit homo ex se, vel non: et sic vel abiretur in
            infinitum, vel erit devenire ad aliquam gratiam ad quam homo per se praeparare potest
            se. Sed non est ratio efficax quare hoc magis in una gratia sit quam in alia. Et ideo
            aliis consentiendo dicimus, quod ad gratiam gratum facientem habendam ex solo libero
            arbitrio se homo potest praeparare: faciendo enim quod in se est, gratiam a Deo
            consequitur. Hoc autem solum in nobis est quod in potestate liberi arbitrii constitutum
            est.</p>
          <p xml:id="ta-l2d28q1-d1e367">Ad primum ergo dicendum, quod directio gressus spiritualis non potest esse nisi a Deo,
            sine cujus providentia nullum bonum contingit. Nec tamen oportet quod hoc per aliquem
            habitum infusum fiat, si directio gressuum ad praeparationem ad gratiam gratum facientem
            praecedentem referatur.</p>
          <p xml:id="ta-l2d28q1-d1e371">Ad secundum dicendum, quod homo non potest se ad gratiam praeparare, nec aliquod bonum
            facere sine Dei auxilio; et ideo rogandus est ut nos ad se convertat, et etiam alios.
            Nec tamen oportet quod illud auxilium semper sit per aliquem habitum infusum; sed potest
            esse per multa quae exterius sunt salutis occasio, et per ipsum actum interiorem quem
            Deus in nobis causat.</p>
          <p xml:id="ta-l2d28q1-d1e374">Ad tertium dicendum, quod claritas illa quae circumfulsit Paulum, fuit claritas
            corporalis, quae fuit quaedam occasio quae ipsum induxit ut se ad gratiam habendam
            praepararet, dejiciendo ipsum et conterendo: et cum se ad gratiam praeparavit, gratiam
            consecutus est. Non tamen oportet quod antequam gratiam gratum facientem acceperit, sibi
            aliquod lumen gratiae gratis datae infusum fuerit; unde non dicitur, quod intus in ipso
            fulserit claritas sed quia eum circumfulsit, quasi exterius. Ita etiam aliis qui ad Deum
            convertuntur, occasiones salutis Deus praeparat.</p>
          <p xml:id="ta-l2d28q1-d1e377">Ad quartum dicendum, quod etiam ad fidem habendam aliquis se praeparare potest per id
            quod in naturali ratione est; unde dicitur, quod si aliquis in barbaris natus
            nationibus, quod in se est faciat, Deus sibi revelabit illud quod est necessarium ad
            salutem, vel inspirando, vel doctorem mittendo. Unde non oportet quod habitus fidei
            praecedat praeparationem ad gratiam gratum facientem; sed simul homo se praeparare
            potest ad fidem habendam, et ad alias virtutes et gratiam habendam.</p>
          <p xml:id="ta-l2d28q1-d1e380">Ad quintum dicendum, quod quamvis per timorem servilem caritas inducatur; tamen non est
            necessarium ut timor servilis caritatem praecedat; timor enim servilis semper cum
            peccato mortali habetur. Multi autem caritatem consecuti sunt qui nunquam mortaliter
            peccaverunt. Unde objectio nihil probat ad propositum.</p>
        </div>
        <div xml:id="ta-l2d28q1-Dd1e384" type="articulus">
          <head xml:id="ta-l2d28q1-Hd1e386">Articulus 5</head>

          <head xml:id="ta-l2d28q1-Hd1e389" type="question-title">Utrum homo possit scire aliquid verum sine gratia</head>

          <p xml:id="ta-l2d28q1-d1e392">Ad quintum sic proceditur. Videtur quod sine gratia homo nihil verum scire possit.
            Primo per id quod dicitur 1 Cor. 12, 3: <quote xml:id="ta-l2d28q1-Qd1e394" source="http://scta.info/resource/Icor12_3@15-23">nemo potest dicere, dominus Jesus, nisi
              in spiritu sancto</quote>; ubi dicit Ambrosius quod omne verum, a quocumque dicatur, a
            spiritu sancto est. Sed spiritus sanctus non habitat in nobis nisi per gratiam. Ergo
            nullum verum dici aut sciri, sine gratia potest.</p>
          <p xml:id="ta-l2d28q1-d1e398">Praeterea, revelatio divina non fit nisi per infusionem alicujus luminis gratis dati.
            Sed <ref target="http://scta.info/resource/rom1_19">Rom. 1</ref> dicitur quod illis, scilicet philosophis, revelavit ea quae etiam naturali
            ratione cognoverunt. Ergo nulla cognitio veritatis potest esse sine aliquo lumine
            gratiae infuso.</p>
          <p xml:id="ta-l2d28q1-d1e401">Praeterea, facilior via est cognoscendi aliquid per doctrinam quam per inventionem.
            Sed, sicut Augustinus in Lib. de magistro dicit, nullus potest discere exterius, nisi
            interius Deus doceat; unde patet quod per doctrinam cognitionem veritatis homo habere
            non potest nisi per gratiae auxilium interius operantis. Ergo multo minus per
            inventionem; et ita nullo modo: quia omne quod quis novit, discens vel inveniens novit,
            ut philosophus dicit.</p>
          <p xml:id="ta-l2d28q1-d1e405">Praeterea, sicut se habet lux corporalis ad visum, ita se habet lux spiritualis ad
            intellectum. Sed nihil potest videri corporaliter nisi per influxum lucis corporalis, et
            praecipue maxime lucentis, quod est sol. Ergo nihil potest intelligi nisi per influxum
            luminis spiritualis a Deo; et hoc est gratia: ergo nullum verum sine gratia sciri
            potest.</p>
          <p xml:id="ta-l2d28q1-d1e408">Praeterea, quaecumque sunt in genere aliquo, reducuntur sicut in causam in unum primum,
            quod est maximum in genere illo. Sed primum in genere intellectivorum est ipse Deus.
            Ergo est maxime intelligens, et causa intelligendi omnibus intelligentibus. Sed non
            causat aliquid in nobis nisi aliquid influendo. Ergo non possumus aliquod verum
            intelligere sine infusione alicujus gratiae.</p>
          <p xml:id="ta-l2d28q1-d1e411">Sed contra, Damascenus dicit, quod nulla res destituitur propria operatione. Sed
            intelligere verum est propria operatio intellectus. Ergo sine omni gratia superaddita
            veri cognitionem habere potest.</p>
          <p xml:id="ta-l2d28q1-d1e414">Praeterea, non est impotentior intellectus in intelligendo quam sensus in sentiendo.
            Sed sensus sine gratia potest sentire sensibilia. Ergo et intellectus sine gratia potest
            intelligere intelligibilia.</p>
          <p xml:id="ta-l2d28q1-d1e417">Respondeo dicendum, quod verorum quaedam sunt naturali rationi proportionata, quaedam
            naturalem rationem excedunt. Illa naturalem rationem excedunt quae non possunt concludi
            ex primis principiis per se notis. Cum enim prima principia sint sicut instrumenta
            intellectus agentis, ut Commentator dicit in 3 de anima, oportet ea esse proportionata
            virtuti ejus, sicut organa corporalia sunt proportionata virtuti motivae; unde quae ex
            primis principiis concludi non possunt, naturale lumen intellectus excedunt. Hujusmodi
            autem sunt ea quae fidei sunt, et futura contingentia, et hujusmodi: et ideo horum
            verorum cognitio sine lumine gratiae gratis datae haberi non potest, sicut lumen fidei,
            et etiam prophetiae, et aliquid hujusmodi. Si autem loquamur de illis veris quae
            naturali rationi proportionata sunt, sciendum est quod circa hoc est duplex opinio.
            Quidam enim dicunt, ut supra dictum est, quod intellectus agens est unus omnium,
            intellectum agentem Deum esse dicentes: et cum intellectus agens se habeat hoc modo ad
            intelligibilia sicut lucidum ad visibilia, volunt quod sicut non potest videri aliquid
            visibile nisi per emissionem radii corporalis, ita non possit intelligi aliquid
            intelligibile sine nova emissione radii spiritualis, qui est gratia gratis data. Sed
            haec positio conveniens non est, ut supra dictum est, dist. 17, qu. 2, art. 2: non enim
            intellectus agens est aliqua substantia separata, vel Deus, ut quidam theologi dicunt,
            vel intellectiva, ut plures philosophorum, ut supra dictum est, sed naturalis virtus
            ipsius rationalis animae. Nec tamen oportet, hac positione supposita, ut semper nova
            infusio gratiae fieret in cujuslibet veri cognitione; eo quod infusio et emanatio
            spiritualium donorum non est successiva per modum motus; sed est fixa et permanens; unde
            secundum unam irradiationem spiritualem, intellectus possibilis ad omnia sibi
            proportionata cognoscenda perficeretur. Aliorum vero opinio est, quod intellectus agens
            sit quaedam potentia animae rationalis; et hanc sustinendo, non potest rationabiliter
            poni, quod oporteat ad cognitionem veri, talis de quo loquimur, aliquod aliud lumen
            superinfundi: quia ad hoc verum intelligendum sufficit recipiens speciem intelligibilem,
            et faciens speciem esse intelligibilem in actu: et utrumque est per virtutem naturalem
            ipsius animae rationalis; nisi forte dicatur, quod intellectus agens insufficiens est ad
            hoc; et ita natura humana aliis imperfectior esset, quae non sibi sufficeret in
            naturalibus operationibus. Et ideo dicendum est, quod haec vera, sine omni lumine
            gratiae superaddito, per lumen naturale intellectus agentis cognosci possunt.</p>
          <p xml:id="ta-l2d28q1-d1e420">Ad primum ergo dicendum, quod sicut Deus operatur in natura, et continet virtutem
            naturalem; ita etiam operatur in intellectu, et continet virtutem intellectivam: unde
            sicut nullum opus naturale est nisi in Deo sicut in continente, nec ambulatio, nec
            aliquid hujusmodi; ita etiam nec cognitio veritatis est nisi in spiritu sancto, qui in
            intellectu operatur, et ipsum conservat.</p>
          <p xml:id="ta-l2d28q1-d1e424">Ad secundum dicendum, quod sicut ibidem in Glossa exponitur, pro tanto dicitur eis Deus
            revelasse, quia naturalem rationem eis dedit, et creaturas condidit, in quibus majestas
            creatoris cognosci poterat, et non per aliquod lumen gratiae naturali lumini
            superadditum.</p>
          <p xml:id="ta-l2d28q1-d1e427">Ad tertium dicendum, quod sicut dicit Augustinus, 1 de doctrina Christ., ille qui
            docet, similis est ei qui movet digitum ad aliquid ostendendum; unde sicut homo potest
            exterius movere digitum ut aliquid ostendat, non autem potest conferre virtutem visivam;
            per quam ille qui docetur, doctrinam visibilem advertat; ita etiam potest homo exterius
            verba proferre, quae sunt signa veritatis, non tamen veri intelligendi virtutem
            praebere, quae a solo Deo est. Pro tanto ergo dicitur ipse solus Deus docere, quia vim
            intelligendi in nobis continet et causat; non ex hoc quod in qualibet cognitione
            veritatis novum lumen gratiae superinfundat. Qualiter autem diversimode Deus, Angeli et
            homo docere dicuntur, dictum est supra, dist. 9.</p>
          <p xml:id="ta-l2d28q1-d1e430">Ad quartum dicendum, quod ipsum lumen intellectus agentis est quaedam irradiatio primae
            lucis; secundum quod Dionysius dicit, quod omnes bonitates in creaturis participatae,
            sunt quidam radii divinae bonitatis; et ideo non oportet quod huic irradiationi aliud
            lumen superaddatur in his quae naturali rationi sunt subdita.</p>
          <p xml:id="ta-l2d28q1-d1e433">Ad quintum dicendum, quod ipse Deus est causa cujuslibet nostrae cognitionis. Non tamen
            oportet quod hoc fiat per influxum alicujus gratiae, sed per influxum naturalis luminis,
            quod quidem lumen ab ipso est.</p>
        </div>
        <div xml:id="ta-l2d28q1-Dd1e437">
          <head xml:id="ta-l2d28q1-Hd1e439">Expositio textus</head>
          <p xml:id="ta-l2d28q1-d1e442"><quote xml:id="ta-l2d28q1-Qd1e443">Ut sine hac credant hominem posse facere omnia Dei mandata</quote>.
            Intelligebant, ut simpliciter impleri possint, secundum quod sunt efficacia ad vitam
            aeternam promerendam. <quote xml:id="ta-l2d28q1-Qd1e446">Ad hoc tamen juvante nos per suam legem atque doctrinam, ut
              discamus quae facere et quae sperare debeamus</quote>. Ex hoc patet quod Pelagius
            ponebat eorum quae in lege sunt, aut quae ad fidem pertinent, cognitionem a nobis haberi
            non posse per naturalem virtutem rationis; et in hoc recte sentiebat. <quote xml:id="ta-l2d28q1-Qd1e449">Recte a
              mortalibus vivi non potest</quote>. Ut intelligatur rectitudo quae est necessaria ad
            opus meritorium. Nec tamen sequitur, si hoc non potest homo sine gratia, quod non possit
            cavere transgressionem futuram, sicut Pelagius videbatur arguere, ex uno aliud volens
            concludere. <quote xml:id="ta-l2d28q1-Qd1e452">Id enim contra Manichaeos dixit</quote>. Videtur quod haec responsio
            nihil valeat: quia dictum Augustini etsi obviet positioni istorum, nihilominus potest
            confirmare positionem quam Pelagius astruere videbatur; et videtur quod obviet per
            rationem eamdem. Sed dicendum, quod non sequitur: quia opinio Manichaei erat quod
            voluntas erat determinata ad unum faciendum; quod si esset, ab ea ratio culpae et laudis
            et vituperii auferretur, sicut ab illis quae agunt per necessitatem naturae. Sed quod
            fides Catholica ponit, hominem non posse se a peccato liberare, quod incurrit vel per
            actum proprium, vel per originem vitiatam, non est ex determinatione voluntatis ad unum,
            sed ex ejus insufficientia ad per se acquirendum illud sine quo a peccato liberari non
            potest, nec divina mandata implere perfecte, scilicet gratiam. Unde non eodem modo
            auctoritas Augustini utrique obviat. <quote xml:id="ta-l2d28q1-Qd1e455">In potestate quippe hominis est mutare in
              melius voluntatem</quote>. Sciendum, quod immutatio voluntatis in melius dupliciter
            potest intelligi. Vel secundum bonitatem civilem; et sic homo per potestatem naturalem
            quam a Deo accepit, potest voluntatem mutare in melius; sicut in praedicamentis dicitur,
            quod pravus ad meliores exercitationes deductus, et doctrinas, proficiet ut melior sit.
            Vel secundum bonitatem gratuitam, ut scilicet acquirat gratiam quam prius non habuit; et
            hoc non potest ex potestate naturali, sed ex potestate gratiae per quam meretur gratiae
            augmentum et consummationem.</p>
        </div>
      </div>
    </body>
  </text>
</TEI>