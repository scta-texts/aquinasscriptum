<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum II, Distinctio 26, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum II, Distinctio 26, Quaestio 1</title>
          <date when="2016-03-17">March 17, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-17">March 17, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d26q1">
        <head xml:id="ta-l2d26q1-Hd1e89">Librum II, Distinctio 26, Quaestio 1</head>
        <div xml:id="ta-l2d26q1-Dd1e92">
          <head xml:id="ta-l2d26q1-Hd1e94">Prooemium</head>
          <p xml:id="ta-l2d26q1-d1e97">Ostenso quam scientiam et quam potentiam homo in primo statu habuit, hic ostendit quam
            gratiam accepit; et dividitur in partes duas: in prima determinat de gratia in se; in
            secunda determinat de ea in comparatione ad statum primi hominis, 29 dist.: <quote xml:id="ta-l2d26q1-Qd1e99">post
              haec considerandum est, utrum homo ante peccatum eguerit gratia operante et
              cooperante</quote>. Prima dividitur in duas: in prima determinat de gratia secundum
            veritatem; in secunda removet quosdam errores circa gratiam, 28 dist.: <quote xml:id="ta-l2d26q1-Qd1e102">id vero
              inconcusse et incunctanter teneamus</quote>. Prima dividitur in duas: in prima
            determinat gratiae potestatem, distinguens eam per comparationem ad liberum arbitrium;
            in secunda inquirit genus gratiae; et quomodo gratia mereri dicatur, dist. 27, ibi:
              <quote xml:id="ta-l2d26q1-Qd1e105">si vero quaeritur, quomodo ipsa gratia praeveniens mereatur augeri (...) ut hoc
              aperte insinuari valeat, praemittendum est, tria esse genera bonorum</quote>. Prima
            dividitur in duas: in prima dividit gratiam in operantem et cooperantem; quae quidem
            divisio sumitur secundum effectum quem gratia in libero arbitrio habet; secundo inquirit
            de partibus divisionis, utrum dividant gratiam per essentiam, vel secundum rationem
            tantum, ibi: <quote xml:id="ta-l2d26q1-Qd1e108">hic considerandum est</quote>. Prima in duas: in prima ponit gratiae
            distinctionem; in secunda removet quasdam dubitationes, ibi: <quote xml:id="ta-l2d26q1-Qd1e111">non est tamen
              ignorandum quod alibi Augustinus significare videtur</quote>. Prima in duas: in prima
            distinguit gratiam in operantem et cooperantem; in secunda ostendit ordinem gratiae ad
            bonam voluntatem, ibi: <quote xml:id="ta-l2d26q1-Qd1e115">itaque bona voluntas comitatur gratiam, non gratia
              voluntatem</quote>. Circa primum duo facit: primo dividit gratiam in operantem et
            cooperantem; secundo exponit divisionis membra, ibi: <quote xml:id="ta-l2d26q1-Qd1e118">operans enim gratia est quae
              praevenit voluntatem bonam. Itaque bona voluntas comitatur gratiam, non gratia
              voluntatem</quote>. Hic ostendit ordinem gratiae ad bonam voluntatem; et circa hoc duo
            facit: primo ostendit quod quaedam gratia, quae operans vel praeveniens dicitur, bonam
            voluntatem praecedit; secundo quod quaedam gratia, quae subsequens vel cooperans
            dicitur, a bona voluntate praevenitur, ibi: <quote xml:id="ta-l2d26q1-Qd1e121">ipsa eadem tamen voluntas quaedam
              gratiae dona praevenit</quote>. Circa primum duo facit: primo ostendit quod gratia
            bonam voluntatem praecedit; secundo ostendit quae sit ipsa gratia, ibi: <quote xml:id="ta-l2d26q1-Qd1e124">et si
              diligenter intendas, nihilominus tibi monstratur quae sit ipsa gratia voluntatem
              praeveniens. Non est tamen ignorandum quod alibi Augustinus significare
              videtur</quote>. Hic solvit quae praedictis contradicere videntur, et dividitur in
            duas partes; secundum quod duas auctoritates inducit, quae videntur praedictis
            adversari; secunda incipit ibi: <quote xml:id="ta-l2d26q1-Qd1e127">ceterum quaestionem hanc magis acuunt et urgent
              verba Augustini</quote>; et utraque dividitur in objectionem et responsionem. Hic
            quaeruntur sex: 1 utrum gratia ponat quid creatum in anima; 2 si ponit, utrum ut
            substantia, vel accidens; 3 si est accidens, in quo sit sicut in subjecto, utrum in
            essentia animae, vel in potentia; 4 utrum gratia sit virtus; 5 de divisione gratiae in
            operantem et cooperantem, vel praevenientem et subsequentem; 6 utrum gratia dividatur
            per essentiam in diversis virtutibus et donis, et hujusmodi.</p>
        </div>
        <div xml:id="ta-l2d26q1-Dd1e132" type="articulus">
          <head xml:id="ta-l2d26q1-Hd1e134">Articulus 1</head>

          <head xml:id="ta-l2d26q1-Hd1e137" type="questionTitle">Utrum gratia sit aliquid creatum in anima</head>

          <p xml:id="ta-l2d26q1-d1e140">Ad primum sic proceditur. Videtur quod gratia nihil creatum in anima ponat. Gratia enim
            acceptationem quamdam ponit in eo qui habere gratiam dicitur, ut scilicet sit acceptus
            ei cujus gratiam habet. Sed ex hoc quod aliquis dicitur acceptus alicui nihil ponitur in
            acceptato, sed in acceptante. Ergo ex hoc quod homo gratiam Dei habere dicitur, nihil in
            eo ponitur.</p>
          <p xml:id="ta-l2d26q1-d1e143">Praeterea, ut dicitur Sap. 11, Deus diligit omnia quae sunt. Sed gratia non aliud quam
            acceptionem dilectionis significat. Si ergo in homine aliquid ponitur supra sua
            naturalia per hoc quod gratiam habere dicitur, videtur quod in omnibus creaturis aliquid
            supra naturalia ponendum sit per hoc quod a Deo diligi dicuntur.</p>
          <p xml:id="ta-l2d26q1-d1e146">Praeterea, quanto natura perfectior est, tanto expeditius suum finem consequi potest.
            Sed natura humana inter alias creaturas, ad minus inferiores, perfectior est. Si igitur
            aliae creaturae sola Dei providentia sine aliquo superaddito suis naturalibus finem
            proprium consequi possunt, videtur quod multo fortius haec rationalis creatura consequi
            possit. Ergo nullo superaddito naturalibus indiget, quod gratia dici possit.</p>
          <p xml:id="ta-l2d26q1-d1e150">Praeterea, ejus est recreare, cujus est creare. Sed ipse Deus solus sine medio animam
            creavit. Ergo ejus solius est recreare. Si igitur gratia recreare dicitur, videtur quod
            gratia nihil creatum dicat.</p>
          <p xml:id="ta-l2d26q1-d1e153">Praeterea, sicut anima est vita corporis, ita Deus est vita animae. Sed anima vivificat
            corpus nullo medio. Ergo et Deus vivificat animam immediate. Non ergo gratia aliquid
            creatum in anima est, cum per gratiam animae vivere dicantur. Ad hoc etiam possunt
            induci quaedam rationes quae supra positae sunt in 1 Lib., 17 dist. de caritate; unde
            hic dimittantur.</p>
          <p xml:id="ta-l2d26q1-d1e156">Sed contra, Isidorus dicit, quod gratia est divinae misericordiae donum, per quod bonae
            voluntatis fit exitus. Sed dona quae a Deo percipimus, quid creatum in anima ponunt.
            Ergo videtur quod gratia sit quid creatum in anima.</p>
          <p xml:id="ta-l2d26q1-d1e159">Praeterea, nullus dicitur esse gratus alicui, si ille in diligendo non errat, nisi per
            hoc quod aliquid boni in ipso est. Sed Deus in diligendo non errat. Ergo per hoc quod
            aliquis gratiam Dei habere dicitur, aliquid in ipso prae aliis significatur.</p>
          <p xml:id="ta-l2d26q1-d1e162">Respondeo dicendum, quod nomen gratiae quamdam liberalitatem importat; unde ex hoc quod
            gratis datur, gratia dicitur. Liberalis autem donationis principium est amor: et inde
            est quod nomen gratiae dupliciter sumitur. Uno modo pro ipsa acceptione amoris, secundum
            quod aliquis gratiam alterius habere dicitur qui eum diligit. Alio modo pro ipso dono
            quod liberaliter datur ex amore; unde gratia dicitur donum quod gratis datur. Utrolibet
            autem modo gratia sumatur, oportet quod aliquid creatum in anima significetur. Si enim
            pro ipsa divina dilectione gratia accipiatur, patet quod aliquem effectum ejus in anima
            ponit. Sicut enim scientia Dei a nostra differt in hoc quia nostra scientia causatur a
            rebus, sua autem est causa rerum, ita etiam noster amor ex bonitate dilecti causatur,
            quae ad amorem sui trahit; amor autem divinus bonitatem rebus profundit; unde Dionysius
            dicit, quod divinus amor non permisit eum sine germine esse; unde per hoc quod Deus
            dicitur aliquem diligere, significatur effectus divinae dilectionis in dilecto esse.
            Similiter etiam si accipiatur gratia donum gratis datum, oportet quod aliquid creatum
            intelligatur. Est enim quoddam donum gratis datum quod quidem increatum est, scilicet
            spiritus sanctus. Sed quod hoc donum nunc habeatur cum prius non haberetur, hoc non ex
            sui mutatione contingit, sed ex mutatione ejus cui datur. Unde oportet quod ex hoc ipso
            quod spiritus sanctus alicui datur, aliquid ipsi creaturae accrescat quod prius non
            habebat, secundum cujus adeptionem spiritum sanctum habere dicitur. Unde gratia
            qualitercumque significetur, ostendit aliquid creatum in anima esse, quod gratis datur;
            quamvis etiam nomine gratiae aliquid increatum significari possit; ut vel ipsa divina
            acceptatio vel etiam datum increatum quod est spiritus sanctus potest dici gratia.</p>
          <p xml:id="ta-l2d26q1-d1e165">Ad primum ergo dicendum quod quando aliquis acceptus homini dicitur, aliquid in homine
            significatur unde acceptatur; sed tamen hoc non est causatum semper ab acceptatione,
            immo est acceptationis causa. Sed cum aliquis Deo gratus vel acceptus dicitur,
            significatur aliquid in ipso quod ex Dei acceptatione causatur.</p>
          <p xml:id="ta-l2d26q1-d1e169">Ad secundum dicendum, quod cum dilectio Dei bonitatem creaturae causet, secundum
            diversos gradus bonitatis in creaturis, diversimode Deus aliqua diligere dicitur, nulla
            diversitate in ipso intellecta; unde et diligere omnes creaturas dicitur, secundum quod
            bonum naturae omnibus tradit: sed illa est simpliciter et perfecta dilectio, quasi
            amicitiae similis, qua non tantum diligit creaturam sicut artifex opus, sed etiam quadam
            amicabili societate, sicut amicus amicum, inquantum trahit eos in societatem suae
            fruitionis, ut in hoc eorum sit gloria et beatitudo quo Deus beatus est: et haec est
            dilectio qua sanctos diligit, quae antonomastice dilectio dicitur; et ideo etiam
            effectus hujusmodi electionis antonomastice gratia vocatur: quamvis et omnes naturales
            bonitates gratiae dici possunt, quia gratis a Deo dantur.</p>
          <p xml:id="ta-l2d26q1-d1e172">Ad tertium dicendum, quod si finis hominis non esset altior fine ad quem perveniunt
            ceterae creaturae, sequeretur quod homo imperfectior aliis esset, si finem suum per
            naturam suam consequi non posset, quod cetera possunt. Sed quia finis ad quem homo
            pertingit, excellentior est omni fine quem creaturae aliae consequuntur, et omnem
            facultatem naturae excedit, hoc ipso quod homo talem finem consequi potest, licet non
            per se, sed aliquibus auxiliis divinitus collatis, invenitur ceteris dignior, sicut ille
            qui perfectam sanitatem consequitur multis exercitiis, melioris naturae est quam ille
            qui non nisi modicam sanitatem pauco exercitio consequitur, ut in 2 caeli et mundi
            dicitur.</p>
          <p xml:id="ta-l2d26q1-d1e175">Ad quartum dicendum, quod creare et recreare effective Dei est: unde sicut creando,
            formam substantialem rei confert per quam in esse naturali subsistit; ita etiam
            recreando, formam gratiae confert, per quam in esse gratiae permanet: non enim potest
            intelligi quod aliquis sit agens nisi aliquid in effectu suo faciat, vel formam aliquam
            inducat, vel substantialem, vel accidentalem; unde gratia dicitur recreare formaliter;
            sed Deus effective.</p>
          <p xml:id="ta-l2d26q1-d1e178">Ad quintum dicendum, quod anima quodammodo similiter se habet ad corpus ut Deus ad
            animam, et quodammodo dissimiliter. In hoc enim similitudo tenet quod utrumque rationem
            causae efficientis habet, sed in hoc differt quod anima est etiam causa formalis
            corporis; unde immediate corpus vivificat; cum inter materiam et formam non sit aliquid
            medium, ut in 8 Metaph. philosophus dicit. Deus autem non est forma animae, nisi
            exemplaris; unde oportet quod mediante aliqua forma, in esse gratuito eam vivificet.</p>
        </div>
        <div xml:id="ta-l2d26q1-Dd1e182" type="articulus">
          <head xml:id="ta-l2d26q1-Hd1e184">Articulus 2</head>

          <head xml:id="ta-l2d26q1-Hd1e187" type="questionTitle">Utrum gratia sit accidens</head>

          <p xml:id="ta-l2d26q1-d1e190">Ad secundum sic proceditur. Videtur quod gratia non sit accidens. Accidens enim non
            transit de subjecto in subjectum, cum individuationem a subjecto habeat. Sed gratia de
            subjecto in subjectum transit, ut dicitur Num. 11, 17: <quote xml:id="ta-l2d26q1-Qd1e192">tollam de spiritu tuo et
              dabo senioribus</quote>; et iterum 4 Reg. 11, 15: <quote xml:id="ta-l2d26q1-Qd1e195">spiritus Eliae requievit
              super Eliseum</quote>. Ergo videtur quod gratia non sit accidens.</p>
          <p xml:id="ta-l2d26q1-d1e199">Praeterea, omne accidens habet aliquod subjectum cujus per se accidens est, cum omne
            quod est per accidens, ad per se reducatur. Sed gratiae non est assignare aliquod
            subjectum per se, cum omne accidens per se ex principiis subjecti causetur, gratiae vero
            nihil causatum sit causa nisi solus Deus. Ergo videtur quod gratia non sit accidens.</p>
          <p xml:id="ta-l2d26q1-d1e202">Praeterea, nullum accidens est dignius suo subjecto. Sed gratia dignior est quam ipsa
            anima, quia per ipsam gratiam summo bono conjungitur. Ergo videtur quod gratia non sit
            accidens.</p>
          <p xml:id="ta-l2d26q1-d1e206">Praeterea, nullum accidens agit in subiectum in quo est, etiamsi in aliud exterius
            agat. Sed gratia agit in ipsam animam gratificando eam et movendo in opus. Ergo et
            cetera.</p>
          <p xml:id="ta-l2d26q1-d1e209">Praeterea, omne accidens quod amitti potest, etiam corrumpi potest. Sed gratia
            amittitur, non tamen corrumpitur, cum sit expressior similitudo Dei quam etiam naturalis
            similitudo animae, ratione cujus anima incorruptibilis dicitur. Ergo videtur quod gratia
            non sit accidens.</p>
          <p xml:id="ta-l2d26q1-d1e212">Sed contra, super illud Psal. 103: <quote xml:id="ta-l2d26q1-Qd1e214">ut exhilaret faciem in oleo</quote>, dicit
            Glossa: <quote xml:id="ta-l2d26q1-Qd1e217">gratia est nitor animae, concilians sanctum amorem</quote>. Sed nitor
            accidens nominat. Ergo videtur quod gratia sit accidens.</p>
          <p xml:id="ta-l2d26q1-d1e221">Praeterea, omne quod intenditur et remittitur est accidens: quia substantia non recipit
            magis et minus, ut in praedicamentis dicitur. Sed gratia est hujusmodi, ut in littera
            patet: quia meretur augeri ut aucta mereatur et perfici. Ergo est accidens.</p>
          <p xml:id="ta-l2d26q1-d1e224">Respondeo dicendum, quod ex quo gratia creatum quid ponitur, necesse est ipsam in
            genere accidentium poni. Cujus ratio est, quia omne illud quod advenit alicui post esse
            completum, accidentaliter se habet ad ipsum; unde cum gratia post esse animae sibi
            adveniat, non est aliquid de essentia ejus; unde oportet quod accidentaliter ad ipsam se
            habeat. Sed tamen aliquid accidentaliter ad aliud se habet quod tamen in se substantia
            est, sicut indumentum ad corpus: sicut etiam e contrario aliquid substantialiter ad
            alterum se habet, quod tamen in se accidens est, sicut color ad albedinem; et sic non
            potest de gratia accidere: cum enim ponatur gratia esse conjungens animam fini ultimo,
            hoc non potest intelligi nisi vel per modum formae vel per modum efficientis. Si per
            modum efficientis, sic oporteret aliquam substantiam creatam esse mediam inter animam et
            Deum, quae eam Deo conjungeret; et sic anima non immediate a Deo gratificaretur et
            glorificaretur, quod est alienum a fide: oportet enim quod sicut anima immediate a Deo
            creatur effective, ita etiam immediate ab ipso recreetur. Si autem intelligatur
            formaliter, tunc oportet quod gratia sit forma animae; et cum adveniat post esse
            completum, de necessitate erit accidens: non enim invenitur aliqua forma in genere
            substantiae quae alteri accidentaliter adveniat.</p>
          <p xml:id="ta-l2d26q1-d1e227">Ad primum ergo dicendum, quod gratia eadem numero non transit de subjecto in subjectum:
            sed talis modus loquendi intelligitur in Scripturis propter similitudinem gratiae ad
            similes actus in specie.</p>
          <p xml:id="ta-l2d26q1-d1e231">Ad secundum dicendum, quod quaedam accidentia sunt per se, quae semper actu
            consequuntur suum subjectum; quaedam autem non semper in actu, semper autem in
            habilitate. Unde cum illud quod per se inest, semper insit, subjectum aliquando dicitur
            esse per se subjectum respectu ipsius accidentis, sicut ignis est per se subjectum
            caloris; et tale accidens ex principiis subjecti causatur, non solum quantum ad
            habilitatem, sed etiam quantum ad essentiam accidentis: aliquando respectu habilitatis
            tantum, sicut aer qui non semper illuminatur in actu, semper tamen illuminabilis est; et
            haec illuminabilitas ex principiis subjecti causatur, quamvis lumen ab extrinseco sit.
            Similiter dico, quod lumen gratiae ab extrinseco est; sed receptibilitas gratiae semper
            subjectum consequitur, et ex principiis subjecti causatur, sicut etiam patet in hoc quod
            est disciplinae perceptibile.</p>
          <p xml:id="ta-l2d26q1-d1e234">Ad tertium dicendum, quod simpliciter in esse suo consideratum subjectum, accidente
            nobilius est; sed quo ad quid, nihil prohibet accidens subjecto melius esse quantum ad
            esse accidentale: semper enim illud quod se habet per modum actus, nobilius est eo quod
            se habet per modum potentiae, inquantum hujusmodi. Sicut autem forma substantialis est
            actus materiae in esse substantiali, ita accidens est actus subjecti in esse
            accidentali; unde secundum hoc albedo est nobilior corpore, et gratia anima.</p>
          <p xml:id="ta-l2d26q1-d1e237">Ad quartum dicendum, quod agere aliquid dicitur dupliciter: scilicet formaliter, sicut
            albedo facit album parietem, et hoc modo accidens in subjectum agere potest; et sic
            gratia in animam agit, mundificando ipsam et gratificando: alio modo effective, sicut
            pictor parietem album facit; et hoc modo nec gratia nec aliquod accidens in subjectum
            suum agit.</p>
          <p xml:id="ta-l2d26q1-d1e240">Ad quintum dicendum, quod imago Dei et similitudo dicitur de anima et de gratia; sed
            diversimode: quia anima dicitur imago secundum hoc quod Deum imitatur; sed gratia
            dicitur imago, sicut illud quo anima Deum imitatur; sicut corpus figuratum alio modo
            dicitur imago quam figura ipsa: unde cum non eodem modo anima et gratia dicantur imago,
            non sequitur, si anima est incorruptibilis, quod gratia non corrumpatur; immo cum
            corrumpitur, simul etiam in nihilum redit.</p>
        </div>
        <div xml:id="ta-l2d26q1-Dd1e244" type="articulus">

          <head xml:id="ta-l2d26q1-Hd1e246">Articulus 3</head>

          <head xml:id="ta-l2d26q1-Hd1e249" type="questionTitle">Utrum gratia sit in potentia, vel anima, sicut in
            subjecto</head>

          <p xml:id="ta-l2d26q1-d1e252">Ad tertium sic proceditur. Videtur quod gratia sit in potentia animae sicut in
            subjecto. Illud enim quod naturalibus superadditur, inter naturalem causam et effectum
            medium non cadit. Sed gratia naturalibus superadditur. Cum igitur potentia sit effectus
            naturalis ipsius essentiae, videtur quod gratia non cadat medium inter essentiam et
            potentiam; et ita non sit in essentia sicut in subjecto, sed magis in potentia.</p>
          <p xml:id="ta-l2d26q1-d1e255">Praeterea, illud quod est immediatum principium actus, est potentia: quia sicut
            potentia ab essentia, ita operatio a potentia procedit. Sed gratia immediate ordinat ad
            actum: quod ex definitione ejus patet: dicitur enim gratia gratuitum Dei donum quod
            bonum facit habentem, et opus ejus bonum reddit. Ergo videtur quod gratia sit in
            potentia sicut in subjecto.</p>
          <p xml:id="ta-l2d26q1-d1e258">Praeterea, Augustinus dicit in littera, quod gratia praeparat voluntatem: non autem
            nisi sicut accidens praeparat subjectum. Alibi etiam dicit, quod gratia se habet ad
            liberum arbitrium sicut sessor ad equum. Cum igitur voluntas sive liberum arbitrium sit
            potentia, videtur quod gratia sit in potentia sicut in subjecto.</p>
          <p xml:id="ta-l2d26q1-d1e262">Praeterea, gratia opponitur culpae. Sed omne vitium, ad minus actuale, est in aliqua
            potentia sicut in subjecto. Cum igitur opposita sint circa idem, videtur quod gratia
            etiam sit in potentia animae sicut in subjecto.</p>
          <p xml:id="ta-l2d26q1-d1e265">Praeterea, habitus infusi et acquisiti non differunt nisi secundum principium
            efficiens: constat enim quod ad eosdem actus in specie ordinantur. Sed habitus acquisiti
            sunt per prius in potentia quam in essentia: non enim sunt in essentia nisi mediante
            potentia. Ergo et habitus infusi: non igitur gratia est in essentia animae sicut in
            subjecto, sed magis in potentia.</p>
          <p xml:id="ta-l2d26q1-d1e268">Sed contra, gratia dicitur esse vita animae. Sed vivere viventibus est esse, ut in 2 de
            anima philosophus dicit; esse autem essentiam respicit. Ergo et gratia per prius
            essentiam quam potentiam respicit.</p>
          <p xml:id="ta-l2d26q1-d1e271">Praeterea, nullum accidens extenditur in agendo ultra actionem sui subjecti, cum agens
            non proprie dicatur accidens, sed subjectum accidentis. Sed gratia non determinatur ad
            aliquem actum, cum omnis actus humanus meritorius esse possit, nec hoc possit esse nisi
            a gratia, quae merita bona in nobis causat, ut in littera dicitur. Cum igitur omnis
            potentia se habeat ad determinatos actus, videtur quod gratia non sit in potentia animae
            sicut in subjecto.</p>
          <p xml:id="ta-l2d26q1-d1e274">Respondeo dicendum, quod ab omnibus communiter dicitur, quod gratia respicit essentiam
            animae, virtus autem potentiam; sed qualiter hoc intelligendum sit, a diversis
            diversimode traditur. Quidam enim hoc accipere volunt secundum appropriationem quamdam,
            et non proprie dictum. Cum enim virtus dicatur id quod operationis principium est,
            operatio autem potentiam sequatur, convenienter virtus ad potentiam refertur. Gratiae
            autem effectus est ut Deo acceptum faciat; hoc autem per prius respicit ipsam animam
            quam operationem ejus; unde Genes. 4 dicitur, quod respexit Deus ad Abel et ad munera
            ejus, quasi per prius acceptans offerentem quam ea quae offerebantur. Quidam vero hoc
            accipiunt proprie dictum, dicentes, quod proprium et primum subjectum gratiae est
            essentia animae, virtutis autem potentia: et hoc rationabilius est, et dictis Dionysii
            consonat. Cum enim nullius operatio supra facultatem naturae operantis extendatur,
            oportet quod si operatio alicujus supra id quod naturaliter potest, extenditur, etiam
            natura quodammodo supra seipsam elevetur. Cum igitur actus meritorii facultatem humanae
            naturae excedant, non possunt isti actus ab homine procedere, quia in eos solis
            naturalibus homo non potest, nisi quodammodo natura humana etiam altius esset sublimata.
            Et ideo dicit Dionysius, quia sicut in rebus naturalibus est quod illud quod non habet
            speciem per generationem adeptam, non potest habere operationes speciei debitas; ita
            ille qui non est adeptus divinum esse per spiritualem regenerationem, non potest
            participare divinas operationes. Oportet ergo quod primum donum, quod gratis homini
            infunditur, hunc habeat effectum ut ipsam essentiam animae in quoddam divinum esse
            elevet, ut idonea sit ad divinas operationes; et ideo, quia unumquodque simpliciter
            dicitur quod per prius dicitur, sicut substantia ens; ideo tale donum quod essentiam
            animae nobilitat, principaliter gratia vocatur; tum etiam quia non determinatur per
            aliquem specialem actum, unde speciale nomen sortiatur: et ideo proprie et per se gratia
            respicit essentiam animae sicut subjectum.</p>
          <p xml:id="ta-l2d26q1-d1e277">Ad primum ergo dicendum, quod quamvis gratia sit in essentia animae sicut in subjecto,
            non tamen sequitur quod intercidat media inter potentiam et essentiam, nisi esset
            ejusdem ordinis; scilicet ut sicut gratia esset ab essentia, ita potentia a gratia; per
            quem modum potentia cadit media inter essentiam et operationem. Sed hoc non est ita:
            quia potentia non est per gratiam, sed per naturam; unde objectio non procedit.</p>
          <p xml:id="ta-l2d26q1-d1e281">Ad secundum dicendum, quod sicut potentia non habet quod sit principium talis
            operationis, nisi secundum quod manat a principiis talis essentiae; ita etiam perfectio
            potentiae habet quod informet actum ex virtute gratiae perficientis ipsam essentiam: et
            ideo gratia non tantum dicitur gratificans essentiam animae, sed etiam opus gratum
            reddens, non quidem sicut proximum informans, sed sicut primum, quod naturam in altius
            esse elevat.</p>
          <p xml:id="ta-l2d26q1-d1e284">Ad tertium dicendum, quod inter potentias animae, voluntas, vel liberum arbitrium
            maxime communis est, eo quod ejus imperio actus aliarum potentiarum subjaceant, ut
            dictum est: et quia gratia non respicit aliquem determinatum actum, cum sit in essentia,
            quae ad nullam operationem determinatur; ideo gratia immediatius voluntatem, vel liberum
            arbitrium, respicit, cum omnes actus gratia informati quodammodo sint voluntatis et
            liberi arbitrii. Non tamen sequitur quod sit in voluntate vel libero arbitrio sicut in
            subjecto; sed ex gratia voluntas et liberum arbitrium habet ut actum meritorium educere
            possit.</p>
          <p xml:id="ta-l2d26q1-d1e287">Ad quartum dicendum, quod culpa actualis non est per infusionem vel immissionem, sed
            per aliquem determinatum actum nobis advenit: et quia omnis operatio respicit
            determinatam potentiam, quae est ejus principium, inde est quod culpa per prius est in
            potentia quam in essentia animae. Gratia autem non acquiritur per actus nostros, sed a
            superiori infunditur; unde illud quod superius animae est, scilicet essentiam, quae est
            origo omnium potentiarum, per prius respicit.</p>
          <p xml:id="ta-l2d26q1-d1e290">Et per hoc etiam patet responsio ad quintum: quia habitus acquisiti per actus nostros
            aggenerantur, et ita ad potentiam immediate pertinent; unde magis proportionantur
            virtuti quam gratiae. Similiter et culpa immediatius virtuti quam gratiae opponitur,
            secundum quod in actu consistit.</p>
        </div>
        <div xml:id="ta-l2d26q1-Dd1e295" type="articulus">
          <head xml:id="ta-l2d26q1-Hd1e297">Articulus 4</head>

          <head xml:id="ta-l2d26q1-Hd1e300" type="questionTitle">Utrum gratia sit virtus</head>

          <p xml:id="ta-l2d26q1-d1e303">Ad quartum sic proceditur. Videtur quod gratia sit virtus. Cum enim sit in genere
            accidentis, ad nullum genus reduci potest nisi ad qualitatem; nec inter qualitatis
            species, nisi ad primam, ut deducendo in singulis patet. Erit igitur gratia vel scientia
            vel virtus. Non enim inter habitus vel dispositiones corporales computatur. Sed constat
            quod non est scientia. Ergo de necessitate est virtus.</p>
          <p xml:id="ta-l2d26q1-d1e306">Praeterea, philosophus, dicit, quod virtus nihil aliud est quam dispositio perfecti ad
            optimum. Sed praecipue id gratiae competit, quae animam quam perficit, ad optimum
            disponit, scilicet ad ultimum finem. Ergo ipsa est virtus.</p>
          <p xml:id="ta-l2d26q1-d1e309">Praeterea, in 10 Ethic., philosophus dicit, quod hoc est virtus uniuscujusque quod
            bonum facit habentem, et opus ejus bonum reddit. Sed gratia bonam facit animam et opus
            ejus, cum utrumque gratificet; nec aliquid Deo possit reddi acceptum, nisi per hoc quod
            bonum sit. Ergo videtur quod gratia sit virtus.</p>
          <p xml:id="ta-l2d26q1-d1e313">Praeterea, in littera dicitur ab Augustino, quod gratia praeveniens est fides per
            dilectionem operans. Sed fides est virtus. Ergo et gratia.</p>
          <p xml:id="ta-l2d26q1-d1e316">Praeterea, caritas dicitur esse forma omnium virtutum et mater. Cum igitur informatio
            virtutum sit per gratiam, per quam opera meritoria redduntur, videtur quod gratia sit
            idem quod caritas. Sed caritas est virtus. Ergo et gratia.</p>
          <p xml:id="ta-l2d26q1-d1e319">Sed contra, omnis virtus est sicut in subjecto in aliqua determinata potentia. Gratia
            autem non potentiam sed essentiam animae respicit. Ergo videtur quod gratia non sit
            virtus.</p>
          <p xml:id="ta-l2d26q1-d1e322">Praeterea, illud in quo conveniunt diversa in specie, et illud in quo eadem
            distinguuntur, non possunt esse idem per essentiam. Sed omnes virtutes conveniunt in hoc
            quod est opera meritoria reddere; distinguuntur autem in hoc quod determinatos actus
            educunt. Ergo illud quod est principium merendi, est aliud per essentiam ab eo quod est
            principium distinctionis actuum. Sed principium merendi est gratia, ut in littera
            dicitur; principium autem distinctionis in actu, est determinata species virtutis; quia
            qualis est virtus, tales habitus reddit. Ergo gratia et virtus per essentiam
            differunt.</p>
          <p xml:id="ta-l2d26q1-d1e325">Respondeo dicendum, quod circa hoc sunt diversae opiniones. Quidam enim dicunt, quod
            gratia et virtus sunt omnino idem per essentiam secundum rem, sed differunt tantum
            ratione: quia gratia dicitur secundum quod Deo hominem acceptum reddit, virtus autem
            dicitur secundum quod est principium recti operis. Sed hoc non videtur conveniens: quia
            si virtus ab eodem haberet quod esset virtus, et quod gratum Deo redderet, oporteret
            quod omnis virtus hoc faceret; et cum quaedam virtutes per actus acquirantur, sequeretur
            secundum haeresim Pelagii, quod ex libero arbitrio homo gratus Deo efficeretur. Si autem
            ab alio habet quod sit virtus et quod gratum Deo reddat, oportet quod gratia et virtus
            non sint omnino idem secundum rem: diversis enim effectibus qui divisim inveniuntur,
            diversa principia respondent. Et ideo alii dicunt, quod virtus et gratia realiter
            differunt, non ita quod sint diversa per essentiam, sed quod ex gratia et virtute
            efficitur unum sicut ex forma et eo cujus est forma: dicunt enim, quod hoc modo se habet
            gratia ad virtutem sicut lumen manifestans colorem ad colorem ipsum; unde sicut lumen
            efficitur quodammodo unum cum colore existens cum eo in eodem subjecto; ita etiam
            dicunt, quod gratia unitur virtuti in eodem subjecto, ut informans ipsam. Ponunt enim
            quod, proprie loquendo, subjectum gratiae est potentia. Sed istud etiam non videtur
            conveniens. Quia cum dicitur, quod ex lumine et colore efficitur unum, aut accipitur
            lumen quod est de compositione coloris, cum hypostasis coloris sit lux; et sic rediretur
            in primam opinionem, scilicet quod gratia et virtus essent idem secundum rem: non enim
            lumen quod est de compositione coloris, re differt a colore. Aut accipitur lumen quod
            est in aere circumstante: et hoc constat quod in alio subjecto est a colore, et per
            essentiam ab eo differt. Similiter etiam si accipiatur lumen prout participatur in
            superficie corporis terminati in qua est color, de necessitate per essentiam a colore
            differt: quod patet ex hoc quod adveniente et recedente lumine, nihilominus color idem
            manet; quod non esset nisi per essentiam differret a colore. Similiter etiam oportet
            quod vel virtutes efficiantur Deo gratae per aliquod a Deo influxum; et sic oportet id
            per essentiam differre a virtute, cum etiam quaedam virtutes infusae, ut fides et spes,
            recedente gratia remaneant informes; vel oportet quod virtutes Deo sint gratae sine hoc
            quod aliquid addatur a Deo infusum: et sic vel gratia nihil creatum in anima ponet, vel
            nihil aliud realiter a virtute distinctum. Et ideo alii dicunt, quod gratia
            essentialiter a virtute differt. Oportet enim perfectiones perfectibilibus
            proportionatas esse; unde sicut ab essentia animae fluunt potentiae ab ipsa
            essentialiter differentes, sicut accidens a subjecto, et tamen omnes uniuntur in
            essentia animae ut in radice; ita etiam a gratia est perfectio essentiae, ut dictum est,
            et ab ea fluunt virtutes quae sunt perfectiones potentiarum, ab ipsa gratia
            essentialiter differentes, in gratia tamen conjunctae sicut in sua origine, per modum
            quo diversi radii ab eodem corpore lucente procedunt. Et hoc secundum praedicta
            convenientius videtur.</p>
          <p xml:id="ta-l2d26q1-d1e328">Ad primum ergo dicendum, quod gratia ad genus qualitatis reducitur, et ad primam
            speciem qualitatis; nec proprie tamen naturam habitus habet, cum non immediate ad actum
            ordinet; sed est velut habitudo quaedam, sicut sanitas se habet ad corpus. Et ideo dicit
            Chrysostomus, quod gratia est sanitas mentis; unde non computatur nec inter scientias,
            nec inter virtutes, nec inter alias qualitates quas philosophi numeraverunt; quorum non
            fuit tractare nisi habitus naturales et acquisitos.</p>
          <p xml:id="ta-l2d26q1-d1e332">Ad secundum dicendum, quod virtus dicitur dispositio perfecti ad optimum, inquantum
            elicit operationem, per quam res suum finem consequitur; unde per hunc modum gratia non
            est dispositio perfecti ad optimum, cum non primo operationem respiciat sicut effectum
            proximum, sed potius esse quoddam divinum quod animae confert.</p>
          <p xml:id="ta-l2d26q1-d1e335">Ad tertium dicendum, quod bonitas quam virtus habenti confert, est bonitas perfectionis
            in comparatione ad opus; sed gratia confert animae perfectionem in quodam divino esse,
            et non solum respectu operis, secundum quod quodammodo gratiam habentes deiformes
            constituuntur, propter quod, sicut filii, Deo grati dicuntur.</p>
          <p xml:id="ta-l2d26q1-d1e338">Ad quartum dicendum, quod gratia praeveniens dicitur fides, non quod per essentiam
            gratia a fide non differat, sed quia in justificatione quam gratia causat, primus motus
            fidei invenitur; et ideo cum habitudines et habitus per effectus nobis innotescant,
            illud in quo primo gratia manifestatur, est fides; et propter hoc fidem gratiam
            praevenientem dicit.</p>
          <p xml:id="ta-l2d26q1-d1e341">Ad quintum dicendum, quod caritas alio modo dicitur forma virtutum quam gratia. Caritas
            enim est forma virtutum ex parte actus, inquantum scilicet omnes actus virtutum in suum
            finem convocat, eo quod ejus objectum est finis ultimus. Sic enim est in omnibus
            potentiis et actibus ordinatis, quod illa quae altiorem finem respicit, largitur formam
            arti quae sub ipsa est, cujus actus in suum finem ordinatur: sicut patet quia gubernator
            ostendit factori navis, qualis debeat esse forma temonis. Unde caritas informat alias
            virtutes, sicut virtus virtutem: sed gratia informat per modum originis, quia scilicet
            ex ipsa gratia quodammodo formaliter oriuntur habitus virtutum, per diversas potentias
            diffusi. Illud autem quod ab alio oritur, formam et speciem ab eo trahit, et in suo
            vigore consistit, quamdiu origini continuatur: et ideo non oportet quod gratia sit idem
            quod caritas, quamvis caritas nunquam possit esse sine gratia.</p>
        </div>
        <div xml:id="ta-l2d26q1-Dd1e345" type="articulus">
          <head xml:id="ta-l2d26q1-Hd1e347">Articulus 5</head>

          <head xml:id="ta-l2d26q1-Hd1e350" type="questionTitle">Utrum gratia dividatur convenienter in gratiam operantem et
            cooperantem</head>

          <p xml:id="ta-l2d26q1-d1e353">Ad quintum sic proceditur. Videtur quod inconvenienter gratia per operantem et
            cooperantem dividatur. Quia, ut dictum est, gratia non per se respicit opus. Sed
            unumquodque dividendum est secundum hoc quod sibi per se convenit, ut in 7 Metaph.
            dicitur. Ergo videtur, cum operans et cooperans respectu operis dicantur, quod
            inconvenienter gratia per haec duo distinguatur.</p>
          <p xml:id="ta-l2d26q1-d1e356">Praeterea, si gratia est operans, oportet quod aliquid in anima operetur. Aut ergo
            seipsam, aut aliquid aliud. Sed seipsam non facit, cum nihil sui ipsius causa sit, nec
            est signare aliquid aliud quod in anima operetur. Ergo videtur quod inconvenienter
            aliqua gratia operans dicatur.</p>
          <p xml:id="ta-l2d26q1-d1e359">Praeterea, nullum opus est tantum gratiae quod etiam liberi arbitrii non sit. Si ergo
            gratia cooperans dicitur per hoc quod simul cum libero arbitrio operatur, videtur quod
            gratia quaelibet cooperans dici debeat.</p>
          <p xml:id="ta-l2d26q1-d1e363">Praeterea, illud quod cooperatur alicui non se habet sicut principale in operatione.
            Sed in omni operatione in qua liberum arbitrium et gratia conveniunt, gratia principale
            obtinet. Ergo inconvenienter gratia cooperans nominatur.</p>
          <p xml:id="ta-l2d26q1-d1e366">Praeterea, Augustinus dicit in Lib. de natura et gratia, quod <quote xml:id="ta-l2d26q1-Qd1e368">gratia praevenit
              ut pie vivamus et subsequitur ut semper cum illo vivamus; et nunc praevenit ut
              vocemur, et tunc subsequetur ut glorificemur</quote>: et illa gratia praeveniens
            statum praesentis vitae respicit, et gratia subsequens, statum gloriae. Cum igitur
            operans et cooperans ad praesentem vitam pertineant, videtur quod gratia operans et
            cooperans non sint idem quod praeveniens et subsequens, ut Magister innuit.</p>
          <p xml:id="ta-l2d26q1-d1e372">Respondeo dicendum, quod gratia habet in nobis diversos effectus ordinatos. Primum enim
            quod facit est hoc quod dat esse quoddam divinum. Secundus autem effectus est opus
            meritorium quod sine gratia esse non potest. Tertius effectus est praemium meriti,
            scilicet ipsa vita beata, ad quam per gratiam pervenitur. In actibus etiam est quidam
            ordo: quia primum est opus interius voluntatis, secundum est opus exterius quo voluntas
            completur: et secundum hoc quandoque Augustinus diversimode videtur accipere gratiam
            praevenientem et subsequentem: quia considerato ordine meriti ad praemium quod sequitur,
            nominat gratiam praevenientem, quae principium est merendi; gratiam vero subsequentem,
            ipsum habitum gloriae, qui in nobis beatam vitam efficit: ut patet in auctoritate
            inducta. Secundum vero ordinem actus interioris ad exteriorem, ponit gratiam
            praevenientem, quae causat motum bonae voluntatis, gratiam vero subsequentem quae opus
            exterius complet; unde dicit, quod <quote xml:id="ta-l2d26q1-Qd1e374">praevenit voluntatem ut velit bonum;
              subsequitur ut compleat</quote>, sive perficiat; et sic in littera quasi per totum
            videtur accipere praevenientem et subsequentem. Secundum vero ordinem esse quod dat ad
            actum qui est operatio, sic ponit gratiam praevenientem quae animae quoddam esse salubre
            confert, et gratiam subsequentem quae opus meritorium causat; unde dicit, quod
              <quote xml:id="ta-l2d26q1-Qd1e377">praevenit ut sanemur, et subsequitur ut sanati negotiemur</quote>. Sed
            distinctio gratiae operantis et cooperantis proprie accipitur tantum prout pertinet ad
            statum vitae praesentis: unde dupliciter distingui potest. Uno modo ut per gratiam
            operantem significetur ipsa gratia, prout esse divinum in anima operatur, secundum quod
            gratum facit habentem; et per gratiam cooperantem significetur ipsa gratia secundum quod
            opus meritorium causat, prout opus hominis gratum reddit. Alio modo secundum quod gratia
            operans dicitur, prout causat voluntatis actum; et cooperans secundum quod causat
            exteriorem actum in quo voluntas completur, per perseverantiam in illo. Et utroque modo
            cooperans et operans dicitur idem quod praeveniens et subsequens.</p>
          <p xml:id="ta-l2d26q1-d1e381">Ad primum ergo dicendum, quod quamvis non immediate gratia ad opus referatur, tamen est
            per se causa operis meritorii, licet mediante virtute; et ideo non est inconveniens si
            per operantem et cooperantem distinguatur.</p>
          <p xml:id="ta-l2d26q1-d1e384">Ad secundum dicendum, quod gratia operans secundum unam acceptionem dicitur operari in
            anima, non effective, sed formaliter, secundum quod quaelibet forma facit esse aliquod
            in subjecto, sicut albedo facit esse album; unde per hunc modum gratia dicitur operans,
            quia formaliter hominem Deo gratum facit. Secundum vero aliam acceptionem dicitur
            operans effective, secundum quod habitus effective causat opus; ita enim gratia motum
            meritorium voluntatis operatur eliciendo ipsum, licet mediante virtute, propter quod
            operans dicitur.</p>
          <p xml:id="ta-l2d26q1-d1e387">Ad tertium dicendum, quod si accipiatur gratia operans secundum primam acceptionem,
            tunc planum est quod effectus quos operatur formaliter, ipsa sola operatur: sicut enim
            sola albedo formaliter facit album parietem, ita sola gratia formaliter gratum facit.
            Sed secundum aliam acceptionem verum est quod ipse motus voluntatis non est a gratia
            sine libero arbitrio; et tamen quia se habet gratia ut principale, quia inclinat in
            talem actum per modum cujusdam naturae, ideo ipsa sola tamen actum dicitur operari, non
            quod sine libero arbitrio operetur, sed quia est principalior causa, sicut gravitas
            dicitur operari motum deorsum.</p>
          <p xml:id="ta-l2d26q1-d1e391">Ad quartum dicendum, quod si dicatur gratia cooperans secundum quod causat quemcumque
            motum vel extrinsecum vel intrinsecum; sic dicitur cooperans non quia non sit
            principalis causa in agendo, sed quia liberum arbitrium ministrat substantiam actus, et
            a gratia est forma per quam meritorius est; unde illud quod gratia ministrat, est sicut
            ultimum complementum: et propter hoc dicitur cooperans, quasi complens illud quod per
            liberum arbitrium ut praejacens exhibetur. Si autem accipiatur cooperans prout respicit
            actum exteriorem tantum, sic dicitur cooperans non propter principalitatem liberi
            arbitrii ad gratiam, sed propter principalitatem actus ad actum: actus enim interiores
            in moralibus potiores sunt exterioribus, ut philosophus dicit; unde convenienter gratia
            secundum quod causat principalem actum, dicitur operans; et secundum quod causat
            secundarium, dicitur cooperans.</p>
          <p xml:id="ta-l2d26q1-d1e394">Ad quintum dicendum, quod quamvis quantum ad illum modum acceptionis gratiae
            praevenientis et subsequentis operans et cooperans praevenienti et subsequenti non
            respondeat; tamen secundum alias acceptiones penitus idem sunt: et hoc modo Magister in
            littera sumit.</p>
        </div>
        <div xml:id="ta-l2d26q1-Dd1e398" type="articulus">
          <head xml:id="ta-l2d26q1-Hd1e400">Articulus 6</head>

          <head xml:id="ta-l2d26q1-Hd1e403" type="questionTitle">Utrum gratia sit multiplex in anima</head>

          <p xml:id="ta-l2d26q1-d1e406">Ad sextum sic proceditur. Videtur quod gratia in anima multiplicetur. Divisiones enim
            gratiarum sunt, ut 1 Corinth. 12 dicitur. Sed divisio est causa numeri et multitudinis;
            unde secundum Isidorum numerus dicitur quasi nutus memoris, idest divisionis. Ergo
            videtur quod in una anima inveniantur multae gratiae.</p>
          <p xml:id="ta-l2d26q1-d1e409">Praeterea, non potest idem esse prius et posterius, praecedens et subsequens. Ergo cum
            in uno homine inveniatur gratia praeveniens et subsequens, videtur quod oporteat plures
            gratias in uno et eodem homine esse.</p>
          <p xml:id="ta-l2d26q1-d1e412">Praeterea, omnis forma multiplicatur secundum differentiam eorum quae informat, cum
            diversorum diversae sint formae. Sed gratia est forma virtutum. Ergo videtur quod cum
            virtutes sint diversae, oporteat gratias esse multiplicatas.</p>
          <p xml:id="ta-l2d26q1-d1e416">Praeterea, ea quae differunt secundum genus, non reducuntur in idem principium. Sed
            virtutes a donis etiam secundum genus differunt, similiter a gratiis sacramentalibus.
            Ergo videtur quod a diversis gratiis oriuntur.</p>
          <p xml:id="ta-l2d26q1-d1e419">Praeterea, gratia datur in diversis sacramentis; et una habita, non habetur alia.
            Quaecumque autem hoc modo se habent quod unum est sine altero, oportet esse numerata et
            distincta. Ergo videtur quod gratia non manet tantum una sed per essentiam
            multiplicatur.</p>
          <p xml:id="ta-l2d26q1-d1e422">Sed contra, perfectio proportionatur perfectibili. Sed gratia perficit immediate
            essentiam animae, ut dictum est. Cum igitur essentia animae sit una multiplicata in
            potentiis, videtur quod etiam gratia sit una multiplicata in virtutibus.</p>
          <p xml:id="ta-l2d26q1-d1e425">Praeterea, illud quod convenit diversis secundum eamdem rationem, oportet quod ab uno
            principio procedat. Sed eadem ratio merendi est in omnibus actibus meritoriis: cum
            igitur gratia sit principium merendi, videtur quod gratia sit una tantum, non
            multiplicata.</p>
          <p xml:id="ta-l2d26q1-d1e428">Respondeo dicendum, quod secundum illos qui dicunt, quod gratia et virtus realiter non
            differunt, sed solum ratione, necesse est ponere quod gratia multiplicetur per essentiam
            secundum numerum virtutum: quamvis enim possint dicere, quod multiplicatio non contingit
            in virtutibus secundum quod habent rationem virtutum; nihilominus tamen oportet dicere
            quod sint plures gratiae per esse diversae. Sed secundum opinionem quae ponit gratiam a
            virtute differentem, est multiplex modus dicendi. Quidam enim, qui ponunt gratiam non
            esse sicut in subjecto in essentia animae, necesse habent ponere quod sint plures
            gratiae secundum numerum virtutum distinctae: non enim potest esse ut idem accidens
            numero in diversis substantiis sit. Si autem gratia ex eo quod est forma virtutum,
            ponitur in eodem subjecto in quo est virtus, necesse est quod sit in qualibet potentia
            in qua est virtus, vel per prius vel per posterius, secundum quod quaedam virtutes per
            prius a gratia informantur quam aliae: non enim potest dici, quod sit idem lumen numero
            quod colores diversorum corporum informat, nisi secundum quod accipitur in uno subjecto
            continuo, quod est aer: si enim consideretur ut receptum in superficiebus diversorum
            corporum, oportet de necessitate quod secundum numerum multiplicetur, cum accidens
            multiplicetur multiplicato subjecto. Quidam vero dicunt, quod gratia est sicut in
            subjecto in essentia animae in qua omnes potentiae sicut in centro colliguntur; unde
            sicut lineae et radii in centro uniuntur, et secundum quod magis a centro elongantur,
            plus ab invicem dividuntur; ita etiam gratia secundum quod in essentia animae consistit,
            est una; multiplicatur autem secundum quod in diversas potentias diffunditur, in quibus
            rationem virtutis accipit. Sed ista opinio videtur supponere quod gratia et virtus non
            differant secundum speciem vel rationem, sed solum secundum diversitatem subjecti. Si
            enim alterius rationis est virtus a gratia, tunc ex multiplicatione virtutum in
            potentiis non sequeretur multiplicatio gratiae: quia diffusiones gratiae in potentiis
            nomen et rationem gratiae amitterent: sicut si lumen a centro diffundatur per diversos
            radios, quamdiu manet in ratione luminis, dicitur lumen multiplicari et dividi; sed si
            secundum diversas lineas diffusionis luminis, lineae rationes diversorum colorum
            acciperent, tunc diceretur quod lumen esset tantum unum, scilicet quod est in centro, et
            quod colores in diversis lineis causati essent multi: nisi forte dicant, quod diffusio
            gratiae in potentias est praeter essentiam virtutum, sicut diffusio lucis super colores,
            qui efficiuntur per eam visibiles actu, secundum quorumdam opinionem, est praeter
            essentiam coloris, ut dictum est; ut sicut lux super colores diffusa praebet coloribus
            quod sint visibiles actu, ita diffusiones gratiae quasi quidam radii ejus praebeant
            virtutibus efficaciam merendi: sic enim radius gratiae receptus in potentia retineret
            rationem lucis, et differret a gratia quae est in essentia animae, sicut lumen a luce;
            et ita gratia prout esset in essentia animae esset una, sed gratiae diffusae in
            potentias essent multae. Sed hoc non potest stare: quia ad actum meritorium non
            requiruntur nisi duo: unum est ut agens actum dignus vita aeterna habeatur; et ad hoc
            sufficit gratia quae est in essentia animae animam gratificans; aliud est ut actus ipse
            sit in debitum finem relatus, et debitis circumstantiis vestitus; et ad hoc sufficit
            virtus; unde ad eliciendum actum meritorium non requiritur aliquid praeter gratiam quae
            est in essentia, et virtutem quae est in potentia animae, quasi aliqua diffusio gratiae
            ab essentia animae perveniat in potentiam praeter virtutem. Et ideo alii melius dicunt,
            quod scilicet gratia est una tantum non multiplicata: virtutes autem sunt multae; quae
            quidem virtutes in aliud genus cadunt, quamvis a gratia procedant; sicut etiam potentiae
            animae ab una essentia procedunt, nec tamen est eadem ratio potentiae et essentiae; et
            ideo potentiae multiplicantur, sed essentia manet tantum una: quae omnes conveniunt in
            hoc quod convenit eis secundum quod sunt in tali essentia: distinguuntur autem secundum
            diversas rationes potentiarum; ita etiam et virtutes conveniunt in ratione merendi quae
            convenit eis secundum hoc quod a gratia oriuntur; differunt autem secundum proprias
            rationes, inquantum virtutes sunt.</p>
          <p xml:id="ta-l2d26q1-d1e431">Ad primum ergo dicendum, quod apostolus large accipit gratiam pro quolibet dono quod
            nobis gratis a Deo confertur: et haec quidem dona, plura et divisa sunt. Sed nos hic
            loquimur de gratia prout est primum donum, gratam faciens animam.</p>
          <p xml:id="ta-l2d26q1-d1e435">Ad secundum dicendum, quod quocumque modo distinguatur, maxime quantum ad duas
            distinctiones, operans et cooperans, praeveniens et subsequens, non differunt essentia,
            sed ratione tantum: una enim forma est quae dat esse, et quae est principium operis:
            unus etiam habitus est qui elicit actum extrinsecum et intrinsecum; unde eadem gratia
            est operans et cooperans. Nec dicitur praeveniens et subsequens propter ordinem gratiae
            ad gratiam, sed propter ordinem effectus ad effectum.</p>
          <p xml:id="ta-l2d26q1-d1e438">Ad tertium dicendum, quod ratio illa procedit de forma quae est intrinseca rei et quasi
            constitutiva ejus; sic autem gratia non dicitur esse forma virtutum, sed quasi
            principium a quo virtutes formaliter oriuntur.</p>
          <p xml:id="ta-l2d26q1-d1e441">Ad quartum dicendum, quod diversitas virtutum et donorum accipitur tantum secundum
            diversitatem actuum. Conveniunt autem actus in ratione merendi; unde oportet quod primum
            principium a quo rationem merendi habent sit unum; et quod diversitas eorum in genere et
            in specie, sit ex diversitate actuum et objectorum.</p>
          <p xml:id="ta-l2d26q1-d1e444">Ad quintum dicendum, quod gratia in diversis sacramentis datur ad diversos effectus,
            secundum quod plures infirmitates ex peccato consequuntur, contra quas praecipue gratiae
            sacramentales ordinantur: et ideo sicut differt virtus a virtute per hoc quod ordinatur
            ad diversum actum, ita etiam differt una gratia sacramentalis ab alia per hoc quod ad
            diversos effectus ordinatur; unde sicut ex multiplicatione virtutum non sequitur
            multiplicatio gratiae, ita etiam ex multiplicatione sacramentorum non sequitur
            multiplicatio illius gratiae de qua nunc loquimur: quia illae etiam perfectiones quae in
            diversis sacramentis conferuntur, quaedam emanationes sunt illius gratiae de qua nunc
            loquimur, sicut et virtutes. Sed quia non habent propria nomina, ideo communiter nomine
            gratiae nuncupantur.</p>
        </div>
        <div xml:id="ta-l2d26q1-Dd1e448">
          <head xml:id="ta-l2d26q1-Hd1e450">Expositio textus</head>
          <p xml:id="ta-l2d26q1-d1e453"><quote xml:id="ta-l2d26q1-Qd1e454">Haec est gratia operans et cooperans</quote>; de qua scilicet supra mentionem
            fecit cum dixit: <quote xml:id="ta-l2d26q1-Qd1e457">ipsa gratia praevenit ut pie vivamus, et subsequitur ut semper
              cum illo vivamus. Voluntas est animi motus cogente nullo ad aliquid non admittendum
              vel adipiscendum</quote>. Sciendum quod hic non definit voluntatem quae est potentia,
            sed voluntatem quae est actus: hoc enim commune est fere in omnibus potentiis animae, ut
            eodem nomine potentia et actus nominetur: et sic fere per totum hic voluntas accipitur.
              <quote xml:id="ta-l2d26q1-Qd1e460">Sed ipsa meretur augeri, ut aucta mereatur et perfici</quote>. De augmento
            gratiae eodem modo potest disputari sicut de augmento caritatis, de quo supra dictum
            est, 1 Lib., dist. 17. <quote xml:id="ta-l2d26q1-Qd1e463">Cetera potest homo nolens; credere autem non nisi
              volens</quote>. Intelligendum est de actibus exterioribus, non autem de interioribus:
            quia diligere nullus potest nisi volens. <quote xml:id="ta-l2d26q1-Qd1e466">Sequitur tardus aut nullus
              affectus</quote>. Iste affectus est per modum operationis praecedentis habitum
            virtutis: quia ex sola deliberatione rationis procedit: sed affectus perfectus qui
            delectationem habet est in operatione quae sequitur habitum: quia <quote xml:id="ta-l2d26q1-Qd1e469">signum oportet
              habitus accipere fientem in opere delectationem</quote>, ut philosophus dicit.</p>
        </div>
      </div>
    </body>
  </text>
</TEI>