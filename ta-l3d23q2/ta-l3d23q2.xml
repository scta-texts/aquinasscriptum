<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber III, Distinctio 23, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber III, Distinctio 23, Quaestio 2</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="84rb"/>
      </div>
    </front>
    <body>
      <div xml:id="ta-l3d23q2">
        <head xml:id="ta-l3d23q2-Hd1e97">Quaestio 2</head>
        <head xml:id="ta-l3d23q2-Hd1e100" type="question-title">De fide</head>
        <div xml:id="ta-l3d23q2-Dd1e103">
          <head xml:id="ta-l3d23q2-Hd1e105">Prooemium</head>
          <p xml:id="ta-l3d23q2-d1e108">Deinde quaeritur specialiter de fide; et circa hoc quaeruntur quinque: 1 quid sit
            fides, 2 de ejus actu; 3 de subjecto; 4 utrum sit virtus; 5 de ordine ejus ad alias
            virtutes.</p>
        </div>
        <div xml:id="ta-l3d23q2-Dd1e112" type="articulus">
          <head xml:id="ta-l3d23q2-Hd1e114">Articulus 1</head>
          <head xml:id="ta-l3d23q2-Hd1e117" type="question-title">Utrum definitio apostoli quam ponit de fide, sit conveniens
            secundum omnem partem</head>

          <p xml:id="ta-l3d23q2-d1e120">Ad primum sic proceditur. Apostolus <ref xml:id="ta-l3d23q2-Rd1e122"><title ref="#hebr">Hebr.</title> 11, 1,</ref>
            dicit, quod <quote xml:id="ta-l3d23q2-Qd1e127" source="http://scta.info/resource/hebr11_1">fides est substantia sperandarum rerum, argumentum
              non apparentium</quote>; et videtur quod inconvenienter definiat fidem. Nullus enim
            habitus est substantia. Fides est habitus. Ergo non est substantia.</p>
          <p xml:id="ta-l3d23q2-d1e131">Praeterea, definitio debet dari ex prioribus, et ex his quae per se sunt. Sed objectum
            per se fidei non est res speranda, sed res credenda, et spes est posterior fide. Ergo
            debuit dicere, rerum credendarum, non, sperandarum.</p>
          <p xml:id="ta-l3d23q2-d1e134">Praeterea, sicut ad fidem sequitur spes, ita et caritas: quia caritas est magis
            propinqua fini quam spes. Ergo debuit dicere, quod est substantia diligendarum rerum
            magis quam sperandarum.</p>
          <p xml:id="ta-l3d23q2-d1e138">Praeterea, fides est de his quae sunt supra rationem. Sed argumentum est actus
            rationis. Ergo fides non est argumentum.</p>
          <p xml:id="ta-l3d23q2-d1e141">Praeterea, idem non debet poni in diversis generibus. Sed argumentum est aliud genus
            quam substantia. Ergo male definit per utrumque.</p>
          <p xml:id="ta-l3d23q2-d1e144">Praeterea, ea quae sunt vera et non apparentia, sunt dubia. Sed non apparentia possunt
            esse vera ignota. Ergo cum fides sit cognitio quaedam, videtur quod magis debuit dicere,
            dubiorum, quam, non apparentium.</p>
          <p xml:id="ta-l3d23q2-d1e147">Praeterea, cognitio praecedit affectionem. Sed hoc quod dicit, <quote xml:id="ta-l3d23q2-Qd1e149">argumentum non
              apparentium</quote>, pertinet ad cognitionem; quod autem dicit, <quote xml:id="ta-l3d23q2-Qd1e152">substantia
              rerum sperandarum</quote>, pertinet ad affectionem. Ergo male ordinavit partes
            definitionis.</p>
          <p xml:id="ta-l3d23q2-d1e156">Praeterea, unius rei est una definitio sicut unum esse. Sed de fide dantur multae aliae
            definitiones. Ergo haec non videtur esse sufficiens.</p>
          <p xml:id="ta-l3d23q2-d1e159">Respondeo dicendum, quod dicta assignatio apostoli est recta et propria definitio fidei
            quantum ad ea quae exiguntur ad definitionem, quamvis non quantum ad modum definitionis,
            quam auctores, et etiam philosophi, neglexerunt, sicut etiam et formam syllogismi
            praetermittunt ponentes ea ex quibus syllogismus formari potest. Habitus autem quilibet
            per actum cognoscitur, et actus ex objecto specificatur, et ex fine bonitatem habet; et
            ideo apostolus definit fidem per duo, scilicet per comparationem ad objectum, quod est
            res non apparens, scilicet secundum naturalem cognitionem; et per comparationem ad
            finem, in hoc quod dicit: <quote xml:id="ta-l3d23q2-Qd1e161">substantia rerum sperandarum</quote>. Quamvis enim idem
            sit objectum et finis fidei, non tamen secundum eamdem rationem: est enim Deus objectum
            ejus, inquantum est prima veritas supra posse naturale intellectus nostri elevata; et
            sic dicitur non apparens; est vero finis ejus, secundum quod est quodammodo bonum sua
            altitudine facultatem humanam excedens, sed sua liberalitate seipsum communicabilem
            praebens; et hoc dicitur res speranda.</p>
          <p xml:id="ta-l3d23q2-d1e166">Ad primum ergo dicendum, quod fides dicitur substantia, non quia sit in genere
            substantiae, sed quia quamdam proprietatem habet substantiae: sicut enim substantia est
            fundamentum et basis omnium aliorum entium, ita fides est fundamentum totius spiritualis
            aedificii. Et per hunc modum dicitur etiam quod lux est hypostasis coloris, quia in
            natura lucis omnes colores fundantur.</p>
          <p xml:id="ta-l3d23q2-d1e169">Ad secundum dicendum, quod in hoc quod dicit, <quote xml:id="ta-l3d23q2-Qd1e171">rerum sperandarum</quote>, non
            intendit ponere objectum fidei, sed finem. Finis autem fidei ultimus quamvis sit ipsa
            veritas, cujus visio pro fide redditur, non tamen verum dicit rationem finis. Sed cum
            spes designet quemdam motum tendentis in finem, res speranda importat terminum illius
            motus, et ita importat rationem finis. Finis autem quantum ad intentionem prius est in
            omnibus habitibus qui ad voluntatem pertinent, quamvis sit posterius in adeptione.</p>
          <p xml:id="ta-l3d23q2-d1e175">Ad tertium dicendum, quod amor est communiter et rei jam adeptae et rei adipiscendae;
            spes autem est tantum rei adipiscendae: quia illud <quote xml:id="ta-l3d23q2-Qd1e177">quod videt quis, quid
              sperat?</quote> Roman. 8, 24. Unde cum fides sit de non visis, res speranda importat
            relationem ad finem proprium, secundum statum in quo est fides, non autem res diligenda;
            et ideo magis dicit, <quote xml:id="ta-l3d23q2-Qd1e180">rerum sperandarum</quote> quam, diligendarum: quia definitio
            ex propriis debet dari.</p>
          <p xml:id="ta-l3d23q2-d1e184">Ad quartum dicendum, quod argumentum proprie dicitur processus rationis de notis ad
            ignota manifestanda, secundum quod dicit Boetius, quod est ratio rei dubiae faciens
            fidem. Et quia tota vis argumenti consistit in medio termino, ex quo ad ignotorum
            probationem proceditur; ideo dicitur ipsum medium argumentum, sive sit signum, sive
            causa, sive effectus. Et quia in medio termino, vel in principio ex quo argumentando
            proceditur, continetur virtute totus processus argumentationis; ideo tractum est nomen
            argumenti ad hoc quod quaelibet brevis praelibatio futurae narrationis dicatur
            argumentum, sicut in epistolis Pauli singulis praemittuntur argumenta. Et quia
            principium vel medium dicitur argumentum inquantum habet virtutem manifestandi
            conclusionem, et haec virtus inest ei ex lumine intellectus agentis, cujus est
            instrumentum, quia <quote xml:id="ta-l3d23q2-Qd1e179" source="http://scta.info/resource/eph5_13@1-7">omnia quae arguuntur, a lumine manifestantur</quote>, ut dicitur <ref xml:id="ta-l3d23q2-Rd1e182">Ephes. 5</ref>;
            ideo ipsum lumen quo manifestantur principia, sicut principiis manifestantur
            conclusiones, potest dici argumentum ipsorum principiorum. Et his tribus ultimis modis
            potest dici fides argumentum. Primo inquantum ipsa fides est manifestativa alterius,
            sive inquantum unus articulus manifestat alium, sicut resurrectio Christi resurrectionem
            futuram; sive inquantum ex ipsis articulis quaedam alia in theologia syllogizantur; sive
            inquantum fides unius hominis confirmat fidem alterius. Secundo potest dici argumentum,
            inquantum est praelibatio futurae visionis, in qua veritas plenarie cognoscitur. Tertio
            inquantum lumen infusum, quod est habitus fidei, manifestat articulos, sicut lumen
            intellectus agentis manifestat principia naturaliter nota. Sed esse argumentum secundum
            primum modum accidit fidei; et ideo in definitione fidei ponitur argumentum secundum
            alterum duorum modorum ultimorum.</p>
          <p xml:id="ta-l3d23q2-d1e187">Ad quintum dicendum, quod argumentum et substantia non ponuntur in definitione fidei
            sicut genera, sed quasi actus, sicut consuetum est quod habitus definiuntur per actus,
            quia ex eis cognoscuntur; et illorum actuum unus importat comparationem fidei ab
            objectum, alius comparationem ejus ad finem ultimum, ut dictum est.</p>
          <p xml:id="ta-l3d23q2-d1e190">Ad sextum dicendum, quod dubietas tollit firmitatem adhaesionis, quod non tollit hoc
            quod dicitur non apparens; sed tollit tantum visionem rei creditae; et ideo non potuit
            dici, dubiorum, quia fides habet firmam adhaesionem; sed dicitur, non apparentium, quia
            non habet plenam visionem.</p>
          <p xml:id="ta-l3d23q2-d1e194">Ad septimum dicendum, quod cognitio fidei ex voluntate procedit: quia nullus credit
            nisi volens; et ideo non est mirum, si in definitione fidei ea quae ad affectionem
            pertinent, his quae pertinent ad cognitionem, praeponuntur.</p>
          <p xml:id="ta-l3d23q2-d1e197">Ad octavum dicendum, quod si definitio de re aliqua daretur quae complete
            comprehenderet omnia principia rei, non esset unius rei nisi una definitio. Sed quia in
            quibusdam definitionibus ponuntur quaedam principia sine aliis, ideo contingit variari
            definitiones de una et eadem re. Definitio autem fidei data ab apostolo comprehendit
            omnia principia fidei, ex quibus habitus consueverunt definiri, scilicet finem,
            objectum, et actum; ex quibus etiam intelligitur genus et subjectum: quia ex actu
            cognoscitur quae potentia sit subjectum fidei; et iterum ex actu cognoscitur habitus,
            quod est genus fidei remotum; et ex fine cognoscitur virtus, quod est genus proximum. Et
            hoc etiam ponit Damascenus dicens, quod <quote xml:id="ta-l3d23q2-Qd1e199">fides est rerum quae sperantur,
              hypostasis, rerum quae non videntur, redargutio</quote>; et addit quoddam accidens
            fidei, scilicet certitudinem, subdens: <quote xml:id="ta-l3d23q2-Qd1e202">injudicabilis species, et certa, et quae
              comprehendi non potest, eorum quae a Deo nobis annuntiata sunt, et petitionum
              nostrarum fruitionis</quote>, idest adimpletionis. Facit enim fides certitudinem et de
            credendis, secundum quod est argumentum, et de adipiscendis, secundum quod est
            substantia rerum sperandarum. Dionysius autem in libro de Divin. Nom., definit fidem
            dicens: <quote xml:id="ta-l3d23q2-Qd1e205">fides est manens credentium collocatio, quae justos collocat in
              virtute</quote>, et hoc est idem quod apostolus dicit: <quote xml:id="ta-l3d23q2-Qd1e208">substantia rerum
              sperandarum</quote>. <name xml:id="ta-l3d23q2-Nd1e209" ref="#Augustine">Augustinus</name> autem dicit, quod fides est <quote xml:id="ta-l3d23q2-Qd1e215">virtus qua
              creduntur quae non videntur</quote>; et hoc est idem quod dicit apostolus:
              <quote xml:id="ta-l3d23q2-Qd1e218">argumentum non apparentium</quote>; et in idem redit quod Damascenus dicit,
            quod fides est <quote xml:id="ta-l3d23q2-Qd1e221">non inquisitivus consensus</quote>: quia per hoc quod dicit,
              <quote xml:id="ta-l3d23q2-Qd1e224">non inquisitivus</quote>, ostendit quod ea quae fidei sunt, non sunt pervia
            rationi inquirenti. Hugo autem de sancto Victore definit fidem per aliquod ejus
            accidens, scilicet certitudinem, dicens, quod fides est <quote xml:id="ta-l3d23q2-Qd1e227">certitudo quaedam animi
              de absentibus supra opinionem et infra scientiam constituta</quote>. Et hoc etiam
            accidens fidei potest haberi ex definitione apostoli ex hoc quod fides est
              <quote xml:id="ta-l3d23q2-Qd1e230">argumentum non apparentium</quote>: argumentum enim importat certitudinem; unde
            ponit scientiam supra opinionem: non apparentium vero importat absentiam cognoscibilis,
            per quod ponitur fides sub scientia. Unde patet quod definitio apostoli includit omnes
            alias definitiones de fide datas.</p>
        </div>
        <div xml:id="ta-l3d23q2-Dd1e235" type="articulus">
          <head xml:id="ta-l3d23q2-Hd1e237">Articulus 2</head>

          <head xml:id="ta-l3d23q2-Hd1e240" type="question-title">Utrum credere sit cum assensu cogitare</head>
          <div xml:id="ta-l3d23q2-Dd1e243">
            <head xml:id="ta-l3d23q2-Hd1e245">Quaestiuncula 1</head>
            <p xml:id="ta-l3d23q2-d1e248">Ad secundum sic proceditur. Videtur quod credere non sit cum assensione cogitare, ut
              dicit Augustinus. Assentire enim voluntatis esse videtur, sicut consentire. Sed
              credere ad cognitionem pertinet. Ergo credere non est assentire.</p>
            <p xml:id="ta-l3d23q2-d1e251">Praeterea, cogitare inquisitionem importat; quia cogitare est simul coagitare. Sed
              fides, ut dicit Damascenus, est non inquisitivus consensus. Ergo credere, quod est
              actus fidei, magis est assentire sine cogitatione, quam cum cogitatione.</p>
            <p xml:id="ta-l3d23q2-d1e254">Praeterea, cogitare est actus cogitativae potentiae, quae ponitur a philosophis in
              parte sensitiva, cum habeat organum determinatum. Sed ea quae sunt fidei, solus
              intellectus percipit. Ergo credere non habet cogitationem adjunctam.</p>
            <p xml:id="ta-l3d23q2-d1e257">Praeterea, si credere est cum assensione cogitare, est scire, et hujusmodi. Ergo
              scire est idem quod credere; quod falsum est.</p>
          </div>
          <div xml:id="ta-l3d23q2-Dd1e261">
            <head xml:id="ta-l3d23q2-Hd1e263">Quaestiuncula 2</head>
            <p xml:id="ta-l3d23q2-d1e266">Ulterius. Videtur quod inconvenienter multiplicetur credere, secundum quod est actus
              fidei. Unius enim habitus unus est actus, ex quo habitus per actus discernuntur. Sed
              fides est unus habitus. Ergo tantum unus actus debet assignari.</p>
            <p xml:id="ta-l3d23q2-d1e269">Praeterea, de eo quod demonstratur, non est fides, sed scientia: quia quod
              demonstratur, non est non apparens. Sed Deum esse, demonstrative probatur etiam a
              philosophis. Ergo actus fidei non est credere Deum esse.</p>
            <p xml:id="ta-l3d23q2-d1e272">Praeterea, in actu fidei discernitur fidelis ab infideli. Sed nullus est ita
              infidelis quin credat quod Deus non loquitur nisi verum. Ergo credere vera esse quae
              Deus loquitur, non est actus fidei; sed magis credere vera esse quae nuntius Dei
              loquitur: et sic credere homini magis est actus fidei quam credere Deo.</p>
            <p xml:id="ta-l3d23q2-d1e275">Praeterea, fides et caritas sunt virtutes distinctae. Sed amare Deum est actus
              caritatis. Ergo credendo amare non est actus fidei.</p>
            <p xml:id="ta-l3d23q2-d1e279">Praeterea, per hoc quod homo Deum amat, in eum tendit et adhaeret ei, et membris ejus
              incorporatur. Ergo videtur quod superflue ponatur ista verborum inculcatio.</p>
          </div>
          <div xml:id="ta-l3d23q2-Dd1e283">
            <head xml:id="ta-l3d23q2-Hd1e285">Quaestiuncula 3</head>
            <p xml:id="ta-l3d23q2-d1e288">Ulterius. Videtur quod actus fidei habeat minorem certitudinem quam actus scientiae.
              Quia, ut dicit Hugo de sancto Victore, fides est certitudo de absentibus, infra
              scientiam, et supra opinionem. Ergo sicut fides est certior quam opinio, ita est minus
              certa quam scientia.</p>
            <p xml:id="ta-l3d23q2-d1e291">Praeterea, certius est quod est dubitationi impermixtius, sicut albius est quod est
              nigro impermixtius. Sed ea quae sunt scita, nullo modo possunt habere dubitationem; ea
              autem quae sunt credita, possunt habere aliquem motum dubitationis salva fide. Ergo
              fides non habet tantam certitudinem sicut scientia.</p>
            <p xml:id="ta-l3d23q2-d1e294">Praeterea, omnis certitudo nostrae cognitionis procedit ex visione sensus, vel ex
              visione intellectus. Sed fides est de his quae non videntur a sensu neque intellectu.
              Ergo fides non habet aliquam certitudinem, ut videtur.</p>
            <p xml:id="ta-l3d23q2-d1e297">Sed contra, Augustinus dicit, quod nihil est certius homini sua fide.</p>
            <p xml:id="ta-l3d23q2-d1e301">Praeterea, quanto ratio quae facit fidem, firmior est, tanto fides est certior. Sed
              scientiam facit ratio humana, quae in infinitum deficit a ratione divina, quae fidem
              facit. Ergo fides est multo certior quam scientia.</p>
          </div>
          <div xml:id="ta-l3d23q2-Dd1e306">
            <head xml:id="ta-l3d23q2-Hd1e308">Quaestiuncula 1</head>
            <p xml:id="ta-l3d23q2-d1e311">Respondeo dicendum ad primam quaestionem, quod, sicut dicit philosophus in 3 de
              anima, duplex est operatio intellectus. Una quae comprehendit quidditates simplices
              rerum; et haec operatio vocatur a philosophis formatio vel simplex intelligentia; et
              huic intellectui respondet vox incomplexa significans hunc intellectum: unde sicut in
              voce incomplexa non invenitur veritas et falsitas, ita nec in hac operatione
              intellectus: et ideo sicut vox incomplexa propter hoc quod non est in ea veritas et
              falsitas, non conceditur nec negatur; ita secundum hanc operationem intellectus non
              assentit vel dissentit: et propter hoc in hac operatione non potest inveniri fides,
              cujus est assentire; sed in alia operatione, qua intellectus componit et dividit, in
              qua jam invenitur verum et falsum, sicut in enuntiatione: et propter hoc intellectus
              in hac sua operatione assentit vel dissentit, sicut et enuntiatio conceditur aut
              negatur: et ideo in hac operatione invenitur fides, quae habet assensum. Cum autem ab
              assentiendo sententia dicatur, quae, ut dicit Isaac, est determinata acceptio alterius
              partis contradictionis; oportet quod qui assentit, intellectum ad alteram partem
              contradictionis determinet. Quod quidem contingit tripliciter, secundum triplicem
              nostri intellectus considerationem. Potest enim intellectus noster considerari uno
              modo secundum se; et sic determinatur ex praesentia intelligibilis, sicut materia
              determinatur ex praesentia formae: et hoc quidem contingit in his quae statim lumine
              intellectus agentis intelligibilia fiunt, sicut sunt prima principia, quorum est
              intellectus: et similiter determinatur judicium sensitivae partis ex hoc quod
              sensibile subjacet sensibus, quorum principalior et certior est visus; et ideo
              praedicta cognitio intellectus vocatur visio. Alio modo potest considerari intellectus
              noster secundum ordinem ad rationem, quae ad intellectum terminatur, dum resolvendo
              conclusiones in principia per se nota, earum certitudinem efficit: et hoc est assensus
              scientiae. Tertio modo consideratur intellectus in ordine ad voluntatem; quae quidem
              omnes vires animae ad actus suos movet: et haec quidem voluntas determinat intellectum
              ad aliquid quod neque per seipsum videtur, neque ad ea quae per se videntur, resolvi
              posse determinat, ex hoc quod dignum reputat illi esse adhaerendum propter aliquam
              rationem, qua bonum videtur ei illi rei adhaerere; quamvis illa ratio ad intellectum
              terminandum non sufficiat propter imbecillitatem intellectus, qui non videt per se hoc
              cui assentiendum ratio judicat; neque ipsum ad principia per se nota resolvere valet:
              et hoc assentire proprie vocatur credere. Unde et fides captivare dicitur intellectum,
              inquantum non secundum proprium motum ad aliquid determinatur, sed secundum imperium
              voluntatis: et sic in credente ratio per se intellectum non terminat, sed mediante
              voluntate. Quando vero ratio quae movet ad alteram partem, neque sufficit ad
              intellectum terminandum, quia non resolvit conclusiones in principia per se nota;
              neque sufficit ad voluntatem terminandum, ut bonum videatur illi parti adhaerere: tunc
              homo opinatur illud cui adhaeret, et non terminatur intellectus ad unum, quia semper
              remanet motus ad contrarium: accipit enim unam partem cum formidine alterius; et ideo
              opinans non assentit. Quando vero homo non habet rationem ad alteram partem magis quam
              ad alteram; vel quia ad neutram habet, quod nescientis est; vel quia ad utramque
              habet, sed aequalem, quod dubitantis est: tunc nullo modo assentit, cum nullo modo
              determinetur ejus judicium, sed aequaliter se habeat ad diversas. Patet ergo ex
              praedictis, quod cum assensione cogitare separat credentem ab omnibus aliis. Cum enim
              cogitatio discursum rationis importet, intelligens assensum sine cogitatione habet:
              quia intellectus principiorum est, quae quisque statim probat audita, secundum Boetium
              in Lib. de hebdomadibus. Sciens autem et assensum et cogitationem habet; sed non
              cogitationem cum assensu, sed cogitationem ante assensum: quia ratio ad intellectum
              resolvendo perducit, ut dictum est; credens autem habet assensum simul et
              cogitationem; quia intellectus ad principia per se nota non perducitur: unde, quantum
              est in se, adhuc habet motum ad diversa, sed ab extrinseco determinatur ad unum,
              scilicet ex voluntate. Opinans autem habet cogitationem sine assensu perfecto; sed
              habet aliquid assensus, inquantum adhaeret uni magis quam alii. Dubitans autem nihil
              habet de assensu, sed habet cogitationem. Nesciens autem neque assensum neque
              cogitationem habet.</p>
            <p xml:id="ta-l3d23q2-d1e314">Ad primum ergo dicendum, quod quia sensus non habet se ad multa, sed determinate unum
              accipit, quia non confert; ideo determinatio potentiae, etiam superioris, a sensu
              denominatur, sed differenter: quia determinatio cogitationis ad aliquid, dicitur
              assensus, quia aliquid non praecedit; determinatio autem voluntatis ad unum, dicitur
              consensus, quia cogitationem praesupponit, cum qua simul sentit, dum in illud tendit
              quod ratio bonum esse judicat. Et ideo consentire dicitur voluntatis, sed assentire
              intellectus.</p>
            <p xml:id="ta-l3d23q2-d1e317">Ad secundum dicendum, quod per hoc quod dicit Damascenus, quod fides est non
              inquisitivus assensus, excluditur inquisitio rationis intellectum terminantis, non
              inquisitio voluntatem inclinans: et ex hoc ipso quod intellectus terminatus non est,
              remanet motus intellectui, inquantum naturaliter tendit in sui determinationem. Unde
              fides consistit media inter duas cogitationes: quarum una voluntatem inclinat ad
              credendum, et haec praecedit fidem; illa vero tendit ad intellectum eorum quae jam
              credit: et haec est simul cum assensu fidei; unde dicitur <ref xml:id="ta-l3d23q2-Rd1e319"><title ref="#is">Isaiae</title> 7, 9:</ref> <quote xml:id="ta-l3d23q2-Qd1e324" source="http://scta.info/resource/is7_9">si non
                credideritis, non intelligetis</quote>.</p>
            <p xml:id="ta-l3d23q2-d1e328">Ad tertium dicendum, quod illa potentia quae a philosophis dicitur cogitativa, est in
              confinio sensitivae et intellectivae partis, ubi pars sensitiva intellectivam
              attingit. Habet enim aliquid a parte sensitiva, scilicet quod consideret formas
              particulares; et habet aliquid ab intellectiva, scilicet quod conferat; unde et in
              solis hominibus est. Et quia pars sensitiva notior est quam intellectiva, ideo sicut
              determinatio intellectivae partis a sensu denominatur, ut dictum est, ita collatio
              omnis intellectus a cogitatione nominatur.</p>
            <p xml:id="ta-l3d23q2-d1e332">Ad quartum dicendum, quod jam patet ex dictis quod illa assignatio soli credenti
              convenit.</p>
          </div>
          <div xml:id="ta-l3d23q2-Dd1e336">
            <head xml:id="ta-l3d23q2-Hd1e338">Quaestiuncula 2</head>
            <p xml:id="ta-l3d23q2-d1e341">Ad secundam quaestionem dicendum, quod sicut ex praedictis patet, actus credentis ex
              tribus dependet, scilicet ex intellectu, qui terminatur ad unum; ex voluntate, quae
              determinat intellectum per suum imperium; et ex ratione, quae inclinat voluntatem: et
              secundum hoc tres actus assignantur fidei. Ex hoc enim quod intellectus terminatur ad
              unum, actus fidei est credere Deum, quia objectum fidei est Deus secundum quod in se
              consideratur, vel aliquid circa ipsum, vel ab ipso. Ex hoc vero quod intellectus
              determinatur a voluntate, secundum hoc actus fidei est credere in Deum, idest amando
              in eum tendere: est enim voluntatis amare. Secundum autem quod ratio voluntatem
              inclinat ad actus fidei, est credere Deo: ratio enim qua voluntas inclinatur ad
              assentiendum his quae non videt, est quia Deus ea dicit: sicut homo in his quae non
              videt, credit testimonio alicujus boni viri qui videt ea quae ipse non videt.</p>
            <p xml:id="ta-l3d23q2-d1e344">Ad primum ergo dicendum, quod per omnia praedicta non nominatur nisi unus completus
              actus fidei; sed ex diversis quae in fide inveniuntur diversimode nominatur: illo enim
              actu quo credit in Deum, credit Deo, et credit Deum.</p>
            <p xml:id="ta-l3d23q2-d1e347">Ad secundum dicendum, quod quamvis Deum esse, simpliciter possit demonstrari; tamen
              Deum esse trinum et unum, et alia hujusmodi, quae fides in Deo credit, non possunt
              demonstrari; secundum quae est actus fidei credere Deum.</p>
            <p xml:id="ta-l3d23q2-d1e350">Ad tertium dicendum, quod fidelis credit homini non inquantum homo, sed inquantum
              Deus in eo loquitur, quod ex certis experimentis colligere potest: infidelis autem non
              credit Deo in homine loquenti.</p>
            <p xml:id="ta-l3d23q2-d1e354">Ad quartum dicendum, quod amare simpliciter est actus caritatis: sed amando credere
              est actus fidei per caritatem motae ad actum suum.</p>
            <p xml:id="ta-l3d23q2-d1e357">Ad quintum dicendum, quod illa quatuor pertinent ad fidem secundum ordinem ad
              voluntatem, ut dictum est; voluntas autem est finis; et ideo ista quatuor
              distinguuntur secundum ea quae exiguntur ad consecutionem finis. Praeexigitur enim
              primo affectio ad finem; et ad hoc pertinet credendo amare. Ex amore autem et
              desiderio finis aliquis in finem incipit moveri; et ad hoc pertinet credendo in eum
              ire. Motus autem ad finem perducit ad hoc quod aliquis fini conjungatur; et ad hoc
              pertinet credendo ei adhaerere. Ex conjunctione autem ad finem aliquis in
              participationem perfectionum finis perducitur; et ad hoc pertinet credendo membris
              ejus incorporari.</p>
          </div>
          <div xml:id="ta-l3d23q2-Dd1e361">
            <head xml:id="ta-l3d23q2-Hd1e363">Quaestiuncula 3</head>
            <p xml:id="ta-l3d23q2-d1e366">Ad tertiam quaestionem dicendum, quod certitudo nihil aliud est quam determinatio
              intellectus ad unum. Tanto autem major est certitudo, quanto est fortius quod
              determinationem causat. Determinatur autem intellectus ad unum tripliciter, ut dictum
              est. In intellectu enim principiorum causatur determinatio ex hoc quod aliquid per
              lumen intellectus sufficienter inspici per ipsum potest. In scientia vero conclusionum
              causatur determinatio ex hoc quod conclusio secundum actum rationis in principia per
              se visa resolvitur: in fide vero ex hoc quod voluntas intellectui imperat. Sed quia
              voluntas hoc modo non determinat intellectum ut faciat inspici quae creduntur, sicut
              inspiciuntur principia per se nota, vel quae in ipsa resolvuntur; sed hoc modo ut
              intellectus firmiter adhaereat; ideo certitudo quae est in scientia et intellectu, est
              ex ipsa evidentia eorum quae certa esse dicuntur; certitudo autem fidei est ex firma
              adhaesione ad id quod creditur. In his ergo quae per fidem credimus, ratio voluntatem
              inclinans, ut dictum est, est ipsa veritas prima, sive Deus, cui creditur, quae habet
              majorem firmitatem quam lumen intellectus humani, in quo conspiciuntur principia, vel
              ratio humana, secundum quam conclusiones in principia resolvuntur; et ideo fides habet
              majorem certitudinem quantum ad firmitatem adhaesionis, quam sit certitudo scientiae
              vel intellectus: quamvis in scientia et intellectu sit major evidentia eorum quibus
              assentitur.</p>
            <p xml:id="ta-l3d23q2-d1e369">Ad primum ergo dicendum, quod certitudo fidei dicitur media inter certitudinem
              scientiae et opinionis non intensive per modum quantitatis continuae, sed extensive
              per modum numeri. Certitudo enim scientiae consistit in duobus, scilicet in evidentia,
              et firmitate adhaesionis. Certitudo autem fidei consistit in uno tantum, scilicet in
              firmitate adhaesionis. Certitudo vero opinionis in neutro. Quamvis certitudo fidei, de
              qua loquimur, quantum ad illud unum sit vehementior quam certitudo scientiae quantum
              ad illa duo. Vel dicendum, quod loquitur de fide quae est opinio firmata rationibus,
              non autem de fide infusa.</p>
            <p xml:id="ta-l3d23q2-d1e372">Ad secundum dicendum, quod credenti accidit aliquis motus dubitationis ex hoc quod
              intellectus ejus non est secundum se terminatus in sui intelligibilis visione, sicut
              est in scientia et intellectu, sed solum ex imperio voluntatis; et ideo sciens quantum
              ad id non recedit a dubietate magis quam credens; sed credens secundum firmitatem
              adhaesionis magis recedit quam sciens secundum illa duo.</p>
            <p xml:id="ta-l3d23q2-d1e375">Ad tertium dicendum, quod ratio illa ex insufficienti procedit, ut dictum est.</p>
          </div>
        </div>
        <div xml:id="ta-l3d23q2-Dd1e381">
          <head xml:id="ta-l3d23q2-Hd1e383">Articulus 3</head>

          <head xml:id="ta-l3d23q2-Hd1e386">Utrum fides sit in voluntate sicut in subjecto</head>
          <div xml:id="ta-l3d23q2-Dd1e389">
            <head xml:id="ta-l3d23q2-Hd1e391">Quaestiuncula 1</head>
            <p xml:id="ta-l3d23q2-d1e394">Ad tertium sic proceditur. Videtur quod fides sit in voluntate sicut in subjecto.
              Quia, secundum Hugonem de Sanct. Vict., fides habet in cogitatione materiam, sed in
              affectu substantiam. Sed illud est subjectum accidentis ubi est sua essentia quae
              substantia dicitur. Ergo fides est in affectu sicut in subjecto.</p>
            <p xml:id="ta-l3d23q2-d1e397">Praeterea, sicut certitudo scientiae est ex intellectu, ita certitudo fidei est ex
              voluntate: quia credere non potest homo, nisi velit, ut dicit Augustinus. Sed
              subjectum scientiae est intellectus. Ergo eadem ratione subjectum fidei est
              voluntas.</p>
            <p xml:id="ta-l3d23q2-d1e400">Praeterea, meritum in voluntate consistit. Sed actus fidei est meritorius. Ergo est
              actus voluntatis.</p>
            <p xml:id="ta-l3d23q2-d1e403">Praeterea, opposita sunt circa idem. Sed infidelitas est in voluntate, quia secundum
              quod est in intellectu, habet ignorantiam, quae non est peccatum, sed excusat. Ergo
              fides est in voluntate.</p>
            <p xml:id="ta-l3d23q2-d1e407">Sed contra, objectum habitus concordat objecto potentiae, quae est ejus subjectum.
              Sed objectum fidei est verum, quod est objectum intellectus; non autem bonum quod est
              objectum voluntatis. Ergo subjectum fidei non est voluntas sed intellectus.</p>
            <p xml:id="ta-l3d23q2-d1e410">Praeterea, ad eamdem vim pertinet fides et id quod fidei succedit in gloria. Sed id
              quod fidei succedit, scilicet visio, pertinet ad intellectum. Ergo et fides.</p>
          </div>
          <div xml:id="ta-l3d23q2-Dd1e414">
            <head xml:id="ta-l3d23q2-Hd1e416">Quaestiuncula 2</head>
            <p xml:id="ta-l3d23q2-d1e419">Ulterius. Videtur quod pertineat ad intellectum practicum. Sicut enim dicit
              philosophus in 3 de anima, intellectus speculativus nihil dicit de fugiendo vel
              amabili. Sed per fidem instruimur quid vitare debeamus. Ergo fides est in intellectu
              practico.</p>
            <p xml:id="ta-l3d23q2-d1e422">Praeterea, intellectus speculativus proportionaliter respondet imaginationi, sicut
              intellectus practicus aestimationi, quae est in parte sensitiva. Sed imaginatio non
              facit confidentiam et terrorem, ut dicitur in 2 de anima, immo per eam nos habemus ad
              terribilia ac si essemus in pictura considerantes. Ergo nec intellectus speculativus.
              Sed fides est principium spei et facit tremorem: quia Daemones credunt et
              contremiscunt, ut dicitur Jacob. 1. Ergo fides non est in intellectu speculativo.</p>
            <p xml:id="ta-l3d23q2-d1e425">Praeterea, intellectus speculativus non permiscetur voluntati, sed practicus. Fides
              autem consistit in intellectu et voluntate, ut dictum est. Ergo subjectum ejus non est
              intellectus speculativus sed practicus.</p>
            <p xml:id="ta-l3d23q2-d1e428">Sed contra, intellectus practicus est contingentium operabilium a nobis. Sed fides
              est aeternorum. Ergo fides non est in intellectu practico.</p>
            <p xml:id="ta-l3d23q2-d1e432">Praeterea, cognitio practica est causa cognitorum. Sed fides non est causa rerum quae
              creduntur. Ergo non est in intellectu practico.</p>
          </div>
          <div xml:id="ta-l3d23q2-Dd1e436">
            <head xml:id="ta-l3d23q2-Hd1e438">Quaestiuncula 3</head>
            <p xml:id="ta-l3d23q2-d1e441">Ulterius. Videtur quod sit virtus intellectualis. Virtus enim intellectualis est quae
              habet pro subjecto intellectum. Sed fidei subjectum est intellectus. Ergo est virtus
              intellectualis.</p>
            <p xml:id="ta-l3d23q2-d1e444">Praeterea, articuli fidei, quorum est fides, sunt sicut principia in aliis scientiis,
              ex quibus procedit theologia. Sed intellectus principiorum est virtus intellectualis,
              ut patet per philosophum in 6 Ethic. Ergo et fides articulorum est virtus
              intellectualis.</p>
            <p xml:id="ta-l3d23q2-d1e447">Praeterea, virtus intellectualis, ut dicit philosophus in 6 Ethic., est per quam non
              dicitur nisi verum. Sed fidei falsum subesse non potest. Ergo fides est virtus
              intellectualis.</p>
            <p xml:id="ta-l3d23q2-d1e450">Sed contra est quod philosophus dicit in 6 Ethic., quod suspicio non est virtus
              intellectualis, sicut nec opinio; et eadem ratione nec fides, quae est ex eorum
              genere.</p>
            <p xml:id="ta-l3d23q2-d1e454">Praeterea, virtus est ultimum in re de potentia, ut dicitur in 1 de caelo et Mun. Sed
              fides non ponit intellectum in ultimum sui, quia per ipsam intellectus non terminatur
              in aliqua visione. Ergo fides non est virtus intellectualis.</p>
          </div>
          <div xml:id="ta-l3d23q2-Dd1e459">
            <head xml:id="ta-l3d23q2-Hd1e461">Quaestiuncula 1</head>
            <p xml:id="ta-l3d23q2-d1e464">Respondeo dicendum ad primam quaestionem, quod voluntas importat actum intellectus
              sicut et actum irascibilis et concupiscibilis. Ad hoc autem quod actus irascibilis et
              concupiscibilis sit perfectus, oportet quod non solum sit aliquis habitus in voluntate
              vel ratione imperante, sed etiam quod sit aliquis habitus in irascibili et
              concupiscibili exequente, ut faciliter actum exequatur; unde et oportet aliquem
              habitum esse in intellectu ad hoc quod voluntati faciliter obediat in his quae sunt
              supra rationem; et hoc est habitus fidei; et ideo subjectum fidei est intellectus.</p>
            <p xml:id="ta-l3d23q2-d1e467">Ad primum ergo dicendum, quod substantia non sumitur ibi pro essentia, sed pro forma.
              Fidei autem forma quodammodo est caritas, ut infra patebit, quae in voluntate est.</p>
            <p xml:id="ta-l3d23q2-d1e470">Ad secundum dicendum, quod scientia et intellectus habent certitudinem per id quod ad
              cognitionem pertinet, scilicet evidentiam ejus cui assentitur; fides autem habet
              certitudinem ab eo quod est extra genus cognitionis, in genere affectionis existens;
              et ideo scientia et intellectus est sicut in subjecto in eo a quo habet certitudinem,
              non autem fides.</p>
            <p xml:id="ta-l3d23q2-d1e473">Ad tertium dicendum, quod meritum consistit in voluntate sicut in causa, inquantum
              ipsa semper importat actum meritorium; non autem semper in ipsa est sicut in subjecto:
              quia actus meritorius quandoque elicitur ab aliis potentiis.</p>
            <p xml:id="ta-l3d23q2-d1e477">Ad quartum dicendum, quod infidelitas est etiam in intellectu sicut in subjecto; in
              voluntate autem sicut in imperante infidelitatis actum ut est, actus infidelitatis
              demeritorius.</p>
          </div>
          <div xml:id="ta-l3d23q2-Dd1e481">
            <head xml:id="ta-l3d23q2-Hd1e483">Quaestiuncula 2</head>
            <p xml:id="ta-l3d23q2-d1e486">Ad secundam quaestionem dicendum, quod intellectus speculativus et practicus in hoc
              differunt quod intellectus speculativus considerat verum absolute, practicus autem
              considerat verum in ordine ad opus. Contingit autem quandoque quod verum ipsum quod in
              se considerabatur, non potest considerari ut regula operis, sicut accidit in
              mathematicis, et in his quae a motu separata sunt; unde hujusmodi veri consideratio
              est tantum in intellectu speculativo. Quandoque autem verum quod in re consideratur,
              potest ut regula operis considerari: et tunc intellectus speculativus fit practicus
              per extensionem ad opus. Hoc autem contingit dupliciter. Quia aliquando illud verum
              quod utroque modo potest considerari, non habet magnam utilitatem, nisi inquantum
              ordinatur ad opus: quia cum sit contingens, non habet fixam veritatem: sicut est
              consideratio de operibus virtutum; et tunc talis consideratio, quamvis possit esse et
              speculativi et practici intellectus, tamen principaliter est practici intellectus.
              Aliquando vero illius veri consideratio habet in se dignitatem quamdam, etiam si
              nunquam ad opus ordinetur, sicut accidit in consideratione divinorum, quorum cognitio
              dirigit in opere; et tamen visio Dei est ultimus finis operis; et tunc illa
              consideratio principaliter est in intellectu speculativo, et secundario in practico.
              Cum ergo fidei objectum proprium sit veritas prima, quae, inquantum est finis operis,
              regulat in opere: fides principaliter erit in intellectu speculativo, et secundario in
              practico: quia intellectus speculativus et practicus non sunt diversae potentiae, sed
              differunt fine, ut dicitur in 2 Metaphys., et 3 de anima, inquantum practicus
              ordinatur ad opus, speculativus autem ad veritatis inspectionem tantum.</p>
            <p xml:id="ta-l3d23q2-d1e489">Ad primum ergo dicendum, quod fides inclinat ad operandum et fugiendum, inquantum
              illud verum quod in se considerari potest, accipitur ut regula operis.</p>
            <p xml:id="ta-l3d23q2-d1e492">Ad secundum dicendum, quod inquantum verum quod fides considerat, accipitur ut
              conveniens vel contrarium, secundum hoc fides inducit vel tremorem vel spem vel
              aliquid hujusmodi.</p>
            <p xml:id="ta-l3d23q2-d1e495">Ad tertium dicendum, quod conjunctio intellectus ad voluntatem non facit intellectum
              practicum, sed ordinatio ejus ad opus: quia voluntas communis est et speculativo et
              practico: voluntas enim est finis; sed finis invenitur in speculativo et practico
              intellectu.</p>
          </div>
          <div xml:id="ta-l3d23q2-Dd1e499">
            <head xml:id="ta-l3d23q2-Hd1e501">Quaestiuncula 3</head>
            <p xml:id="ta-l3d23q2-d1e504">Ad tertiam quaestionem dicendum, quod cum virtus ponat potentiam in ultimo quantum ad
              actum, non sufficit ad rationem virtutis quod potentia per actum ponatur in ultimo
              quantum ad objectum, sed oportet quod ponatur in ultimo quantum ad modum agendi, ut
              scilicet actus sit bonus non solum ex eo quod bonum est quod fit, sed eo quod bene
              fit, sicut patet in virtutibus moralibus. Bonum autem intellectus est verum, quod est
              finis et perfectio ejus. Unde non sufficit ad rationem virtutis intellectualis quod
              per eam cognoscatur verum; sed oportet quod actus quo verum consideratur, sit
              perfectus etiam ex modo, ut bene quis intelligat. Bene autem operari intellectum, non
              contingit ex hoc quod ex bona voluntate ejus operatio procedit, ut dictum est; sed
              efficacia intellectus ad objectum proprium conspiciendum vel in se vel per
              resolutionem ad id quod in se conspicitur. Fides autem per actum suum ponit
              intellectum in ultimo quantum ad objectum, inquantum facit assentire primae veritati;
              non autem quantum ad modum proprium ipsius intellectus: quia intellectus noster non
              est per fidem tantae efficaciae, ut id quod credit, inspicere per se possit, vel ad ea
              quae inspicit reducere; et ideo fides non est virtus intellectualis.</p>
            <p xml:id="ta-l3d23q2-d1e507">Ad primum ergo dicendum, quod non omnis habitus qui habet pro subjecto intellectum
              potest dici virtus intellectualis, nisi perficiat intellectum et quantum ad objectum
              et quantum ad modum actus.</p>
            <p xml:id="ta-l3d23q2-d1e510">Ad secundum dicendum, quod ad principia aliarum scientiarum videnda sufficit lumen
              intellectus agentis; et ideo habitus illorum principiorum est virtus; sed ad visionem
              articulorum neque lumen intellectus agentis sufficit, neque lumen fidei; et ideo non
              est virtus intellectualis.</p>
            <p xml:id="ta-l3d23q2-d1e513">Ad tertium dicendum, quod hoc quod fides non errat, sed semper verum dicit, non est
              ex perfecto modo intelligendi, sed magis ex alio quod est extra intellectum, scilicet
              ex infallibili ratione, quae dirigit voluntatem.</p>
          </div>
        </div>
        <div xml:id="ta-l3d23q2-Dd1e518" type="articulus">
          <head xml:id="ta-l3d23q2-Hd1e520">Articulus 4</head>

          <head xml:id="ta-l3d23q2-Hd1e523" type="articulus">Utrum fides sit virtus, et utrum sit habitus</head>
          <div xml:id="ta-l3d23q2-Dd1e526">
            <head xml:id="ta-l3d23q2-Hd1e528">Quaestiuncula 1</head>
            <p xml:id="ta-l3d23q2-d1e531">Ad quartum sic proceditur. Videtur quod fides nullo modo sit virtus. Nulla enim
              virtus praeter intellectualem habet verum pro objecto, nec est habitus cognitivus, sed
              operativus. Sed fides est habitus cognitivus, et habet verum pro objecto. Ergo cum non
              sit virtus intellectualis, videtur quod nullo modo possit dici virtus.</p>
            <p xml:id="ta-l3d23q2-d1e534">Praeterea, credere videtur univoce dici, secundum quod dicimur aliis credere. Sed
              fides aliorum non est virtus. Ergo nec fides articulorum.</p>
            <p xml:id="ta-l3d23q2-d1e537">Praeterea, omne quod est contra rationem, est vituperabile: quia malum hominis est
              contra rationem esse, ut dicit Dionysius. Sed fides cum faciat abnegare rationem,
              videtur contra rationem esse. Ergo credere est vituperabile; ergo fides non est
              virtus.</p>
            <p xml:id="ta-l3d23q2-d1e540">Praeterea, sicut per fidem cognoscimus ea quae sunt supra rationem, ita et per
              prophetiam. Sed prophetia non dicitur virtus. Ergo nec fides.</p>
            <p xml:id="ta-l3d23q2-d1e544">Praeterea, in Deo dicuntur esse virtutes exemplares. Sed fides non habet exemplar in
              Deo. Ergo fides non est virtus.</p>
            <p xml:id="ta-l3d23q2-d1e547">Sed contra, nihil justificat nisi virtus. Sed fides justificat; <ref xml:id="ta-l3d23q2-Rd1e549"><title ref="#rom">Rom.</title> 5, 1:</ref>
                <quote xml:id="ta-l3d23q2-Qd1e554" source="http://scta.info/resource/rom5_1">justificati ergo ex fide</quote>. Ergo fides est virtus.</p>
            <p xml:id="ta-l3d23q2-d1e558">Praeterea, vita spiritualis est per virtutem. Est autem vita spiritualis per fidem,
              ut dicitur Rom. 1 et 2. Ergo fides est virtus.</p>
            <p xml:id="ta-l3d23q2-d1e561">Praeterea, per virtutes efficimur filii Dei. Hoc autem fit per fidem; <ref xml:id="ta-l3d23q2-Rd1e563"><title ref="#io">Joan.</title> 1, 12:</ref>
                <quote xml:id="ta-l3d23q2-Qd1e568" source="http://scta.info/resource/io1_12">dedit eis potestatem filios Dei fieri, his qui credunt in nomine
              ejus</quote>. Ergo fides est virtus.</p>
          </div>
          <div xml:id="ta-l3d23q2-Dd1e573">
            <head xml:id="ta-l3d23q2-Hd1e575">Quaestiuncula 2</head>
            <p xml:id="ta-l3d23q2-d1e578">Ulterius. Videtur quod fides non sit una virtus. Quidam enim articuli fidei sunt de
              aeternis, ut qui pertinent ad Trinitatem personarum; quidam vero de temporalibus,
              sicut qui pertinent ad incarnationem Christi. Sed scientia et sapientia sunt diversa
              dona per hoc quod sunt de temporalibus et aeternis. Ergo fides non est una virtus.</p>
            <p xml:id="ta-l3d23q2-d1e581">Praeterea, spes et timor differunt per hoc quod spes est de bonis futuris, timor vero
              de malis. Sed fides est de utrisque, quia est de suppliciis et praemiis. Ergo fides
              non est una virtus.</p>
            <p xml:id="ta-l3d23q2-d1e584">Praeterea, ad fidem pertinent multa quae sunt moralis philosophiae, sicut
              fornicationem esse mortale peccatum; et quae sunt naturalis, sicut mundum non esse
              aeternum; et quae sunt philosophiae primae, sicut Deum habere curam de actibus
              humanis. Ergo videtur quod fides non sit unus habitus.</p>
            <p xml:id="ta-l3d23q2-d1e587">Sed contra, <ref xml:id="ta-l3d23q2-Rd1e589"><title ana="#eph">Ephes.</title> 4, 5:</ref>
              <quote xml:id="ta-l3d23q2-Qd1e594" source="http://scta.info/resource/eph4_5">una fides</quote>.</p>
            <p xml:id="ta-l3d23q2-d1e599">Praeterea, sicut prudentia dirigit intentionem in politicis, ita fides in gratuitis,
              ut dicit Augustinus. Sed prudentia est una, quamvis in diversis intentionem dirigat.
              Ergo et fides.</p>
          </div>
          <div xml:id="ta-l3d23q2-Dd1e603">
            <head xml:id="ta-l3d23q2-Hd1e605">Quaestiuncula 1</head>
            <p xml:id="ta-l3d23q2-d1e608">Respondeo dicendum ad primam quaestionem, quod, sicut supra dictum est, cum virtutis
              sit reddere opus bonum, operatio potest dici bona vel formaliter, inquantum procedit
              ex potentia quae movetur in bonum secundum rationem boni, vel materialiter, secundum
              quod est congruus et connaturalis potentiae. Et utroque modo actus fidei est bonus;
              quia et congruit intellectui inquantum est verorum; et iterum procedit a voluntate
              imperante, quae movetur in bonum quasi in objectum. Ex parte autem intellectus,
              quamvis habeat bonitatem ratione objecti, non tamen habet perfectionem, quia deficit
              modus, ut dictum est, eo quod non habeat conspicuam veritatem, cui adhaeret. Sed ex
              parte voluntatis potest habere perfectionem; inquantum voluntas perfecta in appetitu
              boni firmitatem et certitudinem facit in fide: et ideo Bernardus dicit, quod fides est
                <quote xml:id="ta-l3d23q2-Qd1e610">voluntaria quaedam et certa praelibatio nondum propalatae veritatis</quote>.
              Unde patet quod fides est virtus, non quidem intellectualis, sed eo modo quo
              communiter loquimur de virtute, quae producit actum bonum ex bonitate voluntatis
              procedentem. Nec tamen est virtus moralis: quia non est ordinativa appetitus
              sensibilis, ut consistat circa delectationes et tristitias et operationes, sicut circa
              materiam et objectum: sed est virtus theologica; quod quidem genus philosophi non
              cognoverunt.</p>
            <p xml:id="ta-l3d23q2-d1e614">Ad primum ergo dicendum, quod prima propositio habet veritatem de virtutibus quas
              philosophi cognoverunt, qui praeter intellectuales, nullas virtutes nisi morales
              posuerunt.</p>
            <p xml:id="ta-l3d23q2-d1e617">Ad secundum dicendum, quod ratio inclinans voluntatem ad credendum articulos, est
              ipsa veritas prima, quae est infallibilis; sed ratio quae inclinat voluntatem ad
              credendum alia, est vel aliquod signum fallibile, vel dictum alicujus scientis, qui et
              falli et fallere potest: unde voluntas non dat infallibilem veritatem intellectui
              credenti alia credibilia, sicut dat infallibilem veritatem credendi articulos fidei:
              et propter hoc haec fides est virtus et non alia.</p>
            <p xml:id="ta-l3d23q2-d1e620">Ad tertium dicendum, quod fides non est contra rationem, sed supra rationem: et ideo
              non dicitur abnegare rationem quasi rationem veram destruens, sed quasi eam captivans
              in obsequium Christi, ut dicit apostolus 2 Corinth. 10.</p>
            <p xml:id="ta-l3d23q2-d1e624">Ad quartum dicendum, quod prophetia nullo modo potest esse virtus: neque
              intellectualis, cum non perficiatur per eam operatio intellectus secundum modum
              intellectui connaturalem: quia ea quae per prophetiam revelantur, non possunt resolvi
              ad principia naturaliter cognita: neque est virtus theologica, quia non habet Deum pro
              objecto, sed res temporales: neque iterum actus intellectus per prophetam a voluntate
              imperatur.</p>
            <p xml:id="ta-l3d23q2-d1e627">Ad quintum dicendum, quod fides habet exemplar in Deo quantum ad id quod perfectionis
              in ipsa est, scilicet cognitionem et certitudinem, sed non quantum ad id quod est
              imperfectionis: ex hoc enim non habet rationem virtutis.</p>
          </div>
          <div xml:id="ta-l3d23q2-Dd1e632">
            <head xml:id="ta-l3d23q2-Hd1e634">Quaestiuncula 2</head>
            <p xml:id="ta-l3d23q2-d1e637">Ad secundam quaestionem dicendum, quod habitus multitudinem et unitatem habet ex
              objecto. Objectum autem fidei est veritas prima, quae est simplex et invariabilis. Et
              ideo in fide invenitur duplex unitas: ex hoc enim quod unum et simplex est cui fides
              innititur, habitus fidei in habente non dividitur in plures habitus: ex hoc autem quod
              veritas est, habet potentiam uniendi diversos habentes fidem in similitudinem unius
              fidei, quae attenditur secundum idem creditum: quia, sicut dicit Dionysius, veritas
              habet vim colligendi et uniendi, e contrario error et ignorantia divisiva sunt.</p>
            <p xml:id="ta-l3d23q2-d1e640">Ad primum ergo dicendum, quod fides non est de aliquo temporali sicut de objecto; sed
              inquantum pertinet ad veritatem aeternam, quae est objectum fidei, sic cadit sub fide;
              sicut fides credit passionem, inquantum Deus passus est.</p>
            <p xml:id="ta-l3d23q2-d1e643">Ad secundum dicendum, quod spes et timor ad affectum pertinent, cujus proprium
              objectum est bonum et malum, inquantum hujusmodi: et ideo diversificantur secundum
              differentiam boni et mali. Sed bonum et malum non differunt in ratione veri. Et ideo
              fides, cujus objectum est verum, non distinguitur ex hoc quod aliquo modo est de bonis
              et malis.</p>
            <p xml:id="ta-l3d23q2-d1e646">Ad tertium dicendum, quod fides considerat omnia illa diversa sub una ratione,
              scilicet secundum quod innituntur veritati primae: et ideo fides non diversificatur
              penes ea, quamvis sint diversae scientiae de eis, quae ea considerant rationibus
              propriis, quae diversae sunt.</p>
          </div>
        </div>
        <div xml:id="ta-l3d23q2-Dd1e651" type="articulus">
          <head xml:id="ta-l3d23q2-Hd1e653">Articulus 5</head>
          <head xml:id="ta-l3d23q2-Hd1e656" type="question-title">Utrum fides sit prior aliis virtutibus</head>

          <p xml:id="ta-l3d23q2-d1e659">Ad quintum sic proceditur. Videtur quod fides non sit prior aliis virtutibus. Omnes
            enim virtutes simul infunduntur. Sed eorum quae sunt simul, unum non est post alterum.
            Ergo fides non est prior aliis virtutibus.</p>
          <p xml:id="ta-l3d23q2-d1e662">Praeterea, fundamentum est prima pars aedificii. Sed super illud Luc. 11: <quote xml:id="ta-l3d23q2-Qd1e664">dico
              vobis amicis meis, ne terreamini</quote>, dicit Glossa: <quote xml:id="ta-l3d23q2-Qd1e667">fortitudo est
              fundamentum fidei</quote>; et Bernardus dicit, quod in humilitate fundantur aliae
            virtutes. Et similiter timor videtur esse fundamentum: quia dicitur, <ref xml:id="ta-l3d23q2-Rd1e670"><title ref="#ps">Psalm.</title> 110, 2:</ref>
              <quote xml:id="ta-l3d23q2-Qd1e675" source="http://scta.info/resource/ps110_2">initium sapientiae timor domini</quote>. Ergo videtur quod fides non sit
            prima.</p>
          <p xml:id="ta-l3d23q2-d1e679">Praeterea, virtutes theologicae, ut prius dictum est, ad hoc sunt ut fiat quaedam
            hominis ordinatio ad finem. Sed spes et caritas propinquiores sunt fini quam fides, quia
            habent finem pro objecto sub ratione finis. Ergo fide priores sunt.</p>
          <p xml:id="ta-l3d23q2-d1e683">Praeterea, super Psalm. 36, <quote xml:id="ta-l3d23q2-Qd1e685">noli aemulari</quote> etc., dicit Glossa, quod spes
            introducit ad fidem. Ergo spes est prior fide.</p>
          <p xml:id="ta-l3d23q2-d1e689">Praeterea, secundum ordinem potentiarum est ordo habituum. Sed fides est in intellectu,
            secundum quod est motus a voluntate, ut patet ex praedictis. Cum ergo caritas sit in
            voluntate, videtur quod caritas sit prior fide; et sic fides non est prima.</p>
          <p xml:id="ta-l3d23q2-d1e692">Praeterea, fides est principaliter in intellectu speculativo. Sed speculativa vita
            sequitur activam: quia nullus pervenit ad contemplativae otium, nisi prius depuretur
            mens per exercitium activae. Ergo virtutes morales, quae pertinent ad vitam activam,
            sunt priores fide.</p>
          <p xml:id="ta-l3d23q2-d1e695">Sed contra, cognitio praecedit affectionem: quia nihil diligitur nisi cognitum, ut
            dicit Augustinus. Sed fides est in cognitione, ceterae autem virtutes in affectione
            consistunt. Ergo fides aliis prior est.</p>
          <p xml:id="ta-l3d23q2-d1e698">Praeterea, in omnibus virtutibus requiritur recta intentio. Sed fides intentionem
            dirigit, ut dicit Augustinus. Ergo fides est ante alias virtutes.</p>
          <p xml:id="ta-l3d23q2-d1e701">Praeterea, per omnes virtutes homo accedit ad Deum. Sed accedentem ad Deum oportet
            credere, ut dicitur Heb. 11. Ergo fides est ante alias virtutes.</p>
          <p xml:id="ta-l3d23q2-d1e705">Respondeo dicendum, quod aliquid potest dici prius altero et tempore et natura. Tempore
            quidem omnes virtutes sunt simul, quia simul divinitus infunduntur; sed secundum naturam
            ordo virtutum pensandus est ex actibus, sicut et ordo potentiarum, quae simul in anima
            concreantur. Actus autem fidei consistit in cognitione veri, quam praesupponit affectio
            boni, quae exigitur in omnibus aliis virtutibus; et ideo fides, quantum ad id quod fidei
            est, prior est omnibus aliis virtutibus secundum naturam.</p>
          <p xml:id="ta-l3d23q2-d1e708">Ad primum ergo dicendum, quod objectio illa procedit de ordine temporis.</p>
          <p xml:id="ta-l3d23q2-d1e711">Ad secundum dicendum, quod fundamentum dicitur in spiritualibus metaphorice ad
            similitudinem fundamenti materialis. Potest autem ista similitudo attendi quantum ad
            duo: scilicet quantum ad ordinem, quia fundamentum praecedit alias partes; et etiam
            quantum ad virtutem fundamenti, quia fundamentum totum aedificium sustentat: quorum
            utrumque per similitudinem in fide invenitur: quia ipsa omnibus aliis naturaliter prior
            est, et aliae in ipsa firmantur: quia sine ipsa, impossibile est placere Deo, Hebr. 11.
            Fortitudo autem dicitur fundamentum quantum ad alterum, inquantum scilicet spirituale
            aedificium contra adversa firmum reddit; humilitas contra prospera, quae sunt occasio
            culpae; sed timor contra ipsam culpam, quia <quote xml:id="ta-l3d23q2-Qd1e713">timor domini expellit
              peccatum</quote>, Eccli., 1, 27; unde timor praecedit alia quae ad affectionem
            pertinent, cum caritatem introducat, ut dicit Augustinus.</p>
          <p xml:id="ta-l3d23q2-d1e717">Ad tertium dicendum, quod spes et caritas sunt propinquiores fini quantum ad
            consecutionem, quia caritas quodammodo attingit finem; unde ex hoc non habent quod sint
            secundum naturam prius fide; sed consequuntur eam, quia eis finem ostendit.</p>
          <p xml:id="ta-l3d23q2-d1e720">Ad quartum dicendum, quod sicut finis est prior in intentione, et posterior in esse;
            ita quanto aliquid est propinquius fini, est prius in proposito, quamvis sit posterius
            in esse vel tempore vel natura; et ideo spes, secundum quod magis propinquat ad
            consecutionem finis quam fides, praecedit fidem in proposito, sed non in esse: et
            secundum hoc dicitur spes introducere ad fidem, non quae jam sit, sed quae proponitur
            futura: sicut cum alicui proponuntur aeterna bona, primo vult ea, secundo vult eis
            inhaerere per amorem, et tertio vult sperare ea, et quarto vult credere ea, ut credens
            possit jam sperare et amare et habere: unde in essendo fides prior est.</p>
          <p xml:id="ta-l3d23q2-d1e723">Ad quintum dicendum, quod quamvis fides praesupponat voluntatem, non tamen praesupponit
            voluntatem jam amantem, sed amare intendentem, inquantum est fides: quia non potest
            affectus in aliquo firmari per amorem in quo intellectus non est firmatus per assensum;
            sicut etiam non potest tendere in aliquod per desiderium quod prius intellectus non
            apprehendit. Unde iste est naturalis ordo actuum, quod prius apprehenditur Deus, quod
            pertinet ad cogitationem praecedentem fidem, deinde aliquis vult ad eum pervenire,
            deinde amare vult, et sic deinceps, ut dictum est prius.</p>
          <p xml:id="ta-l3d23q2-d1e727">Ad sextum dicendum, quod fides non pertinet tantum ad vitam contemplativam; immo est
            principium et activae et contemplativae, inquantum ostendit finem utriusque.</p>
        </div>
      </div>
    </body>
  </text>
</TEI>