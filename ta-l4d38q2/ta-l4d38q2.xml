<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 38, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 38, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="526a"/>
      </div>
    </front>
    <body>
      <div xml:id="ta-l4d38q2">
        <head xml:id="ta-l4d38q2-Hd1e97">Librum IV, Distinctio 38, Quaestio 2</head>
        <div xml:id="ta-l4d38q2-Dd1e100">
          <head xml:id="ta-l4d38q2-Hd1e102">Prooemium</head>
          <p xml:id="ta-l4d38q2-d1e105">Deinde quaeritur de scandalo; et circa hoc quaeruntur quatuor: 1 quid sit; 2 utrum sit
            peccatum; 3 quibus competat; 4 quae sunt dimittenda propter scandalum.</p>

        </div>
        <div xml:id="ta-l4d38q2-Dd1e109" type="articulus">
          <head xml:id="ta-l4d38q2-Hd1e111">Articulus 1</head>

          <head xml:id="ta-l4d38q2-Hd1e114" type="questionTitle">Utrum convenienter assignetur definitio scandali</head>

          <p xml:id="ta-l4d38q2-d1e117">Ad primum sic proceditur. Videtur quod inconvenienter assignetur definitio scandali,
            quae sumitur ex Glossa interlineali, Matth. 18, super illud: <quote xml:id="ta-l4d38q2-Qd1e119">vae mundo a
              scandalis</quote>, scilicet: <quote xml:id="ta-l4d38q2-Qd1e122">scandalum est dictum vel factum minus rectum
              praebens aliis occasionem ruinae</quote>. Scandalum enim dividitur in activum et
            passivum. Sed haec definitio non potest convenire scandalo passivo. Ergo non convertitur
            cum definito; et sic est incompetens.</p>
          <p xml:id="ta-l4d38q2-d1e126">Praeterea, Num. 31, super illud: <quote xml:id="ta-l4d38q2-Qd1e128">ulciscere prius filios Israel</quote> etc.,
            dicitur, quod scandalum est, cum recte ambulanti deceptio submittitur ad ruinam. Sed non
            omne dictum vel factum minus rectum est deceptio. Ergo scandali definitio est
            incompetenter assignata.</p>
          <p xml:id="ta-l4d38q2-d1e132">Praeterea, sicut peccatum oris et operis potest alteri praestare occasionem ruinae; ita
            et peccatum cordis, praecipue quando per exteriora signa in notitiam aliorum prodit. Sed
            in definitione praemissa tangitur peccatum oris et operis, non autem cordis. Ergo
            inconvenienter assignatur.</p>
          <p xml:id="ta-l4d38q2-d1e136">Praeterea, occasio significat causam per accidens. Sed etiam bona interdum per accidens
            sunt causa malorum. Ergo non solum dictum vel factum minus rectum praebet alteri
            occasionem ruinae, sed etiam si sit rectum, debet dici scandalum.</p>
          <p xml:id="ta-l4d38q2-d1e139">Praeterea, Isai. 8, 14, dicitur de Christo: <quote xml:id="ta-l4d38q2-Qd1e141">erit in lapidem et in petram
              scandali</quote>. Sed in Christo non fuit aliquid minus rectum. Ergo non est de
            ratione scandali quod sit aliquid minus rectum.</p>
          <p xml:id="ta-l4d38q2-d1e145">Respondeo dicendum, quod scandalum nomen Graecum est, et impactionem significat in
            Latino; quae quidem proprie dicitur in corporalibus, in spiritualibus autem
            transumptive. Unde oportet quod spirituale scandalum, de quo loquimur, sumatur ad
            similitudinem corporalis impactionis; quae quidem non fit nisi ambulanti aliquid in via
            objiciatur quod ei sit occasio cadendi, etiam si non cadat. Nihil autem ab alio factum,
            est natum casum facere ejus qui in via Dei ambulat, nisi sit aliquod minus rectum in
            notitiam ejus procedens vel verbo vel facto; et ideo dictum vel factum minus rectum est
            id ad quod spiritualiter fit impactio, et occasio datur alterius ruinae, in quo ratio
            consistit scandali.</p>
          <p xml:id="ta-l4d38q2-d1e148">Ad primum ergo dicendum, quod sicut in corporali impactione est duo considerare;
            scilicet ipsam impactionem cadentis, aut ejus qui ad causam disponitur, et illud ad quod
            fit impactio, quod dicitur obex; ita et in spirituali; et utrumque nomen scandali
            accepit, sed non univoce; sicut etiam fides dicitur ipsa res credita, et actus credendi.
            Ipsa ergo spiritualis impactio, qua aliquis ad casum disponitur, dicitur scandalum
            passivum; sed obex spiritualis ad quem fit impactio, dicitur scandalum activum; et sic
            definitur hic scandalum, quia ex dicto vel facto minus recto aliquis ad ruinam
            disponitur.</p>
          <p xml:id="ta-l4d38q2-d1e151">Ad secundum dicendum, quod tunc aliquis per se loquendo peccatum aliquod facit, quando
            ex intentione operatur, et non quando praeter intentionem ejus peccatum accidit, sicut
            patet in homicidio casuali; et ideo tunc proprie aliquis scandalum facit quando ruinam
            proximi procurare intendit. Quicumque autem ad peccandum inducitur, decipitur: quia
            omnis malus ignorans, ut philosophus dicit in 3 Ethic., et ideo ubicumque est scandalum
            per se loquendo, dictum vel factum minus rectum est deceptio quaedam, quae submittitur
            ambulanti ad ruinam. Vel dicendum quod dicitur esse deceptio, inquantum est deceptionis
            occasio vel causa: quia omnis peccans decipitur, ut dictum est.</p>
          <p xml:id="ta-l4d38q2-d1e154">Ad tertium dicendum, quod spiritualis obex, qui scandalum dicitur, oportet quod in via
            ambulanti objiciatur; quod fit dum in notitiam ejus venit. Peccatum autem cordis in
            notitiam alterius venire non potest, nisi per signa aliqua, quae reducuntur ad peccatum
            oris vel operis; et ideo in definitione scandali ponitur tantum <quote xml:id="ta-l4d38q2-Qd1e156">dictum vel factum
              minus rectum</quote>, et non fit mentio de peccato cordis.</p>
          <p xml:id="ta-l4d38q2-d1e161">Ad quartum dicendum, quod occasio non semper nominat causam, sed quandoque causam per
            se insufficientem; et sic in definitione praemissa sumitur. Peccatum enim non potest
            habere ab exteriori aliquam causam sufficientem, eo quod voluntarium est; sed potest
            habere aliquam causam inducentem: quae quidem causa quandoque per se nata est inclinare
            ad peccatum vel ex suo genere, vel ex intentione alicujus proponentis eam ad hoc quod
            aliquis inducatur ad peccatum; et tunc illud dicitur dare occasionem ruinae: quandoque
            autem per accidens aliquis inclinatur ab aliquo in peccatum, quod de se non est natum
            inclinare in illud; sicut etiam in corporalibus aliquis in via plana impingit, et cadit;
            et tunc dicitur ipsemet sumere occasionem ruinae, nulla sibi occasione ab exteriori
            data. Sed talis causa ruinae non potest scandalum nominari; quia causae etsi quandoque
            nomina sortiantur ex per se effectibus, nunquam tamen ab his quae per accidens eveniunt,
            nominari consueverunt.</p>
          <p xml:id="ta-l4d38q2-d1e164">Ad quintum dicendum, quod Christus non dicitur esse petra scandali quasi per se
            scandali causa, quia ipse non dedit alicui occasionem scandali; sed dicitur esse in
            petram scandali, ita quod propositio non ordinem causae, sed consecutionem importet;
            quia ex his quae Christus fecit, consecutum est scandalum Judaeorum.</p>

        </div>
        <div xml:id="ta-l4d38q2-Dd1e168" type="articulus">
          <head xml:id="ta-l4d38q2-Hd1e170">Articulus 2</head>

          <head xml:id="ta-l4d38q2-Hd1e173" type="questionTitle">Utrum scandalum sit peccatum semper</head>

          <div xml:id="ta-l4d38q2-Dd1e176">
            <head xml:id="ta-l4d38q2-Hd1e178">Quaestiuncula 1</head>
            <p xml:id="ta-l4d38q2-d1e181">Ad secundum sic proceditur. Videtur quod scandalum non sit peccatum semper. Nullum
              enim necessarium est peccatum. Sed <quote xml:id="ta-l4d38q2-Qd1e183">necesse est ut veniant scandala</quote>, ut
              dicitur Matth. 18, 7. Ergo scandalum non est peccatum.</p>
            <p xml:id="ta-l4d38q2-d1e187">Praeterea, omne peccatum est ex Diaboli incentivo, non ex pietatis affectu. Sed
              Matth. 16, ubi dicitur Petro: <quote xml:id="ta-l4d38q2-Qd1e189">vade retro me, Satanas; scandalum mihi
              es</quote>; dicit Glossa: <quote xml:id="ta-l4d38q2-Qd1e192">error apostoli ex pietatis affectu venit potius quam
                ex incentivo Diaboli</quote>. Ergo non omne scandalum est peccatum.</p>
            <p xml:id="ta-l4d38q2-d1e196">Praeterea, Hieronymus dicit: <quote xml:id="ta-l4d38q2-Qd1e198">parum distant in vitio scandalizare et
                scandalizari</quote>. Sed scandalum passivum, ut videtur, potest esse sine peccato,
              sicut et impactio corporalis quandoque est sine casu. Ergo et scandalum activum potest
              esse sine peccato.</p>
            <p xml:id="ta-l4d38q2-d1e202">Sed contra, omne dictum vel factum minus rectum est peccatum. Sed scandalum est
              hujusmodi. Ergo et cetera.</p>
            <p xml:id="ta-l4d38q2-d1e206">Praeterea, Numer. 31, dicitur in Glossa: <quote xml:id="ta-l4d38q2-Qd1e208">longe gravius peccatum est dare
                peccati causam, quam peccare</quote>. Sed quicumque scandalizat, dat causam
              peccandi. Ergo peccat.</p>

          </div>
          <div xml:id="ta-l4d38q2-Dd1e213">
            <head xml:id="ta-l4d38q2-Hd1e215">Quaestiuncula 2</head>
            <p xml:id="ta-l4d38q2-d1e218">Ulterius. Videtur quod non sit speciale peccatum. Quia secundum philosophum in 5
              Ethic., <quote xml:id="ta-l4d38q2-Qd1e220">omnis specialis injustificatio quandoque invenitur separata ab omnibus
                aliis injustificationibus</quote>. Sed scandalum non invenitur separatum ab aliis
              peccatis, quia semper est dictum vel factum minus rectum. Ergo non est speciale
              peccatum.</p>
            <p xml:id="ta-l4d38q2-d1e224">Praeterea, secundum quodlibet genus peccati contingit aliquod dictum vel factum minus
              rectum praebens occasionem ruinae. Sed haec est definitio scandali. Ergo scandalum non
              est aliquod speciale peccatum.</p>
            <p xml:id="ta-l4d38q2-d1e227">Praeterea, quicumque peccat coram alio, scandalizat. Sed coram alio peccare non addit
              supra peccatum simpliciter aliquam differentiam specificam, sed circumstantiam
              quamdam, sicut nec occulte peccare. Ergo scandalum non est speciale peccatum.</p>
            <p xml:id="ta-l4d38q2-d1e230">Praeterea, agens proportionatur patienti. Sed scandalum passivum non est speciale
              peccatum: quia quocumque peccato aliquis ruat exemplo alterius, scandalum pati
              dicitur. Ergo nec scandalum activum est speciale peccatum.</p>
            <p xml:id="ta-l4d38q2-d1e234">Sed contra, contingit peccare in se, in Deum, et in proximum. Sed scandalum est
              peccatum in proximum. Ergo est in speciali genere peccati.</p>
            <p xml:id="ta-l4d38q2-d1e237">Praeterea, malum dicitur aliquid quia nocet, secundum Augustinum. Sed scandalum habet
              specialem rationem nocumenti. Ergo est speciale peccatum.</p>

          </div>
          <div xml:id="ta-l4d38q2-Dd1e241">
            <head xml:id="ta-l4d38q2-Hd1e243">Quaestiuncula 3</head>
            <p xml:id="ta-l4d38q2-d1e246">Ulterius. Videtur quod scandalum semper sit mortale peccatum. Matth. 18, super illud,
                <quote xml:id="ta-l4d38q2-Qd1e248">vae mundo a scandalis</quote>, dicit Glossa: <quote xml:id="ta-l4d38q2-Qd1e251">imminet aeterna damnatio
                inundans propter scandala</quote>. Sed aeterna damnatio non debetur nisi propter
              peccatum mortale. Ergo scandalum semper est peccatum mortale.</p>
            <p xml:id="ta-l4d38q2-d1e255">Praeterea, vita spiritualis est dignior quam corporalis. Sed qui subtrahit alicui
              vitam corporalem, mortaliter peccat. Ergo et qui scandalizat, cum subtrahat
              spiritualem vitam, inducens alterum in ruinam.</p>
            <p xml:id="ta-l4d38q2-d1e258">Sed contra, scandalum est dictum vel factum minus rectum praebens alteri occasionem
              ruinae. Sed etiam peccatum veniale est hujusmodi quandoque. Ergo scandalum quandoque
              est peccatum veniale.</p>
          </div>
          <div xml:id="ta-l4d38q2-Dd1e263">
            <head xml:id="ta-l4d38q2-Hd1e265">Quaestiuncula 1</head>
            <p xml:id="ta-l4d38q2-d1e268">Respondeo dicendum ad primam quaestionem, quod duplex est scandalum; scilicet activum
              et passivum, ut ex dictis patet. Passivum quidem scandalum semper peccatum est; quia
              ille scandalum patitur qui aut a via Dei ejicitur, aut saltem in via retardatur; quod
              non potest esse sine mortali vel veniali peccato. Activum etiam scandalum semper est
              peccatum, quia scandalum activum semper est aliquid, quantum est de se, quod natum est
              inducere alterum ad peccandum; et tale semper aliquam inordinationem habet vel ex
              genere actus, vel saltem ex circumstantiis personae, loci et temporis; et ideo semper
              est peccatum. Sed quandoque scandalum activum potest esse sine peccato alicujus
              scandalum patientis; quando scilicet aliquis, quantum est de se, dat occasionem
              ruinae, sed alius non ruit; quandoque etiam e converso est scandalum passivum sine
              peccato alicujus facientis scandalum, ut quando aliquis sibi sumit occasionem ruinae
              ex eo quod ab altero non inordinate fit.</p>
            <p xml:id="ta-l4d38q2-d1e271">Ad primum ergo dicendum, quod duplex est necessitas. Una absoluta; sive aliquid sit
              necessarium per se ipsum, sicut necessarium est Deum esse; sive ex coactione alicujus
              causae exterioris, sicut violentum dicitur necessarium; et sic non est necessarium
              scandala evenire. Alia est necessitas conditionata, quae non repugnat voluntario; et
              sic necesse est scandala evenire necessitate conditionata ex tribus. Primo ex ipsa
              praescientia et praedestinatione divina, sicut dicimus: necesse est hoc esse, si Deus
              praevidit; et talis necessitas non repugnat libertatis arbitrio; unde super hunc locum
              dicit Chrysostomus: <quote xml:id="ta-l4d38q2-Qd1e273">cum dicitur, necesse, non spontaneum potestatis destruit,
                neque libertatem electionis. Non igitur praedictio ejus scandala inducit, neque quia
                praedixit, hoc fit; sed quia futurum erat, propter hoc praedixit</quote>. Secundo ex
              inclinatione fomitis, sicut etiam dicimus quod necesse est peccare venialiter, quamvis
              sit possibile singula venialia peccata vitare. Tertio ex utilitate consequente, quam
              Deus ex scandalis elicit, sicut omnia utilia dicuntur necessaria.</p>
            <p xml:id="ta-l4d38q2-d1e277">Ad secundum dicendum, quod secundum illam Glossam videtur quod Petrus non peccaverit
              volens passionem Christi impediri: quia passio Christi poterat et placere laudabiliter
              et displicere secundum diversa; et tunc scandalum sumitur large pro quolibet
              impedimento alicui praestito in via aliqua quam prosequi intendit.</p>
            <p xml:id="ta-l4d38q2-d1e280">Ad tertium dicendum, quod per se loquendo, scandalum activum est majus peccatum quam
              passivum, quia in unoquoque genere causa est potior effectu: tamen aliquando potest
              esse majus passivum quam activum, quando aliquis majoris ruinae occasionem sumit quam
              sibi detur; sicut etiam quandoque est passivum peccatum sine peccato agentis. Quod
              autem Hieronymus dicit, intelligendum est quantum ad genus peccati, et non quantum ad
              quantitatem reatus; et tamen alia propositio falsa est, scilicet quod scandalum
              passivum non sit peccatum: quia ipsa impactio spiritualis quoddam peccatum est,
              inquantum est quaedam retardatio a via Dei; et quamvis dicatur passivum scandalum, non
              tamen est omnino passio, sed quaedam actio. Quia enim non potest sufficiens peccandi
              causa ab exteriori praeberi alicui, quasi cogens ipsum ad peccandum; ille qui
              scandalizatur, cooperatur agenti, et ideo peccat.</p>

          </div>
          <div xml:id="ta-l4d38q2-Dd1e284">
            <head xml:id="ta-l4d38q2-Hd1e286">Quaestiuncula 2</head>
            <p xml:id="ta-l4d38q2-d1e289">Ad secundam quaestionem dicendum, quod actus aliquis determinatur ad speciem moris
              dupliciter. Uno modo ex parte objecti, sicut fornicatio ex hoc quod est circa
              delectabilia tactus; et haec determinatio est materialis, et respicit habitum
              elicientem actum. Alio modo ex parte finis; et haec est formalis specificatio, et
              respicit habitum imperantem. Contingit autem quandoque quod ad eamdem speciem
              determinatur actus ex utraque parte, sicut quando aliquis actus ab eodem habitu
              elicitur et imperatur, ut cum quis fornicatur propter delectationem. Quandoque autem
              ex utraque parte determinatur, sed ad diversas species, ut quando actus ab uno habitu
              elicitur, et ab alio imperatur, sicut cum quis fornicatur propter lucrum; determinatur
              enim ad speciem luxuriae ex objecto, sed ad speciem avaritiae ex fine; non tamen sunt
              ibi duo peccata, sed unum peccatum duplex, cum sit unus actus. Quandoque etiam evenit
              quod aliquis actus non determinatur ad aliquam certam speciem ex parte objecti, sed ex
              parte finis, eo quod habet determinatum habitum a quo imperatur, sed non a quo
              eliciatur, sicut aedificare proximum, quem actum caritas non elicit, quia ejus non est
              elicere nisi interiores actus, per quos non fit aedificatio, sed imperat eum, et ab
              aliis virtutibus elicitur materialiter, non determinate ab aliqua, sed ab omnibus,
              quia caritas omnibus imperare potest. Et quia scandalum activum est peccatum oppositum
              aedificationi proximorum; ideo, materialiter loquendo, ex parte materiae et habituum
              elicientium non est speciale peccatum, sed solum loquendo formaliter, ex parte finis
              et habitus imperantis qui est habitus caritati oppositus, scilicet vitium odii; et
              ideo quando aliquis dictum vel factum minus rectum facit intendens occasionem ruinae
              proximo praestare, speciale peccatum scandalizando committit. Si autem praeter
              intentionem suam accidat, non erit scandalum activum speciale peccatum; tamen erit
              circumstantia quaedam peccati, eo quod sicut quilibet actus virtutis habet ordinem ad
              finem caritatis, etiamsi actus non ordinetur in finem illum, et sicut habet
              aptitudinem ut imperetur a caritate; ita quodlibet peccatum, quantum est de se, habet
              ordinem ad contrarium finem, etiamsi ille finis non intendatur ab agente.</p>
            <p xml:id="ta-l4d38q2-d1e292">Ad primum ergo dicendum, quod peccatum scandali activi invenitur quandoque separatum
              ab omni alia specie peccati, quod consistit in actu exteriori; ut quando actus
              exterior de se non esset peccatum, nisi inquantum per quamdam similitudinem peccati
              quam habet, natum est dare occasionem ruinae in manifesto factum, sicut comedere
              idolothytum: et ideo etiam in definitione scandali non dicitur: dictum vel factum
              perversum, sed minus rectum; et sic patet quod objectio procedit ex falsis.</p>
            <p xml:id="ta-l4d38q2-d1e295">Ad secundum dicendum, quod ratio illa procedit ex parte elicientium habituum, et non
              ex parte habitus imperantis.</p>
            <p xml:id="ta-l4d38q2-d1e298">Ad tertium dicendum, quod haec circumstantia coram alio non addit peccato ex sui
              ratione novam speciem, sed ex fine ad quem per talem circumstantiam ordinabilis est;
              unde etiam peccare in occulto non trahit peccatum ad aliam speciem, quia per hoc non
              recipit ordinem in alium finem.</p>
            <p xml:id="ta-l4d38q2-d1e302">Ad quartum dicendum, quod ille qui scandalizatur, et agit et patitur; actio autem sua
              non pertinet ad genus scandali, sed ad aliud quodcumque; sola autem passio sua
              pertinet ad genus scandali. Et quia nullus peccat secundum quod patitur, sed solum
              secundum quod agit; ideo scandalum passivum non ponitur speciale peccatum, sicut
              scandalum activum, quod ex ipsa actione ad genus scandali pertinet.</p>

          </div>
          <div xml:id="ta-l4d38q2-Dd1e306">
            <head xml:id="ta-l4d38q2-Hd1e308">Quaestiuncula 3</head>
            <p xml:id="ta-l4d38q2-d1e311">Ad tertiam quaestionem dicendum, quod duplex est scandalum, ut dictum est, scilicet
              activum et passivum; et utrumque est quandoque veniale, quandoque mortale peccatum.
              Passivum quidem mortale peccatum est, quando aliquis ex peccato alterius in peccatum
              mortale ruit, sive factum agentis sit bonum, sive indifferens, sive malum mortalis aut
              venialis peccati; sed veniale peccatum est quando aliquis ex facto alterius
              quomodocumque non ruit, sed disponitur ad ruinam, sicut qui impingit, disponitur ad
              casum, etiam si non cadat; unde Glossa interlinealis, Rom. 14, scandalum
              contristationem nominat. Sed activum scandalum potest accipi dupliciter. Uno modo
              formaliter; quando scilicet est speciale peccatum, ex hoc quod intendit alium
              scandalizare; et sic si intendat proximum inducere in peccatum mortale, mortaliter
              peccat; si autem intendat inducere ad aliquod veniale, peccat venialiter, quantum
              pertinet ad rationem scandali; quia si intenderet ducere in peccatum veniale per actum
              mortalis peccati, peccaret mortaliter; sed hoc accideret scandalo. Alio modo
              materialiter, quando est circumstantia peccati, quia non intenditur proximi
              nocumentum; et tunc idem judicium est de scandalo et de actu quo aliquis scandalizat;
              qui quandoque est veniale, quandoque mortale peccatum; nisi forte esset veniale aut
              indifferens habens similitudinem mortalis peccati; tunc enim scandalum activum esset
              peccatum mortale, cum ex aliquibus circumstantiis concurrentibus existimari
              probabiliter posset quod infirmi aspicientes peccarent mortaliter.</p>
            <p xml:id="ta-l4d38q2-d1e314">Ad primum ergo dicendum, quod dominus loquitur de scandalo activo, quod est peccatum
              mortale.</p>
            <p xml:id="ta-l4d38q2-d1e317">Ad secundum dicendum, quod ille qui scandalizat, non aufert semper vitam spiritualem;
              quia quandoque factum ejus non est natum inducere in peccatum mortale, etsi aliquis
              etiam ex hoc per culpam suam in peccatum mortale ruat. Et praeterea qui aufert vitam
              corporalem, dat sufficientem causam naturalis mortis; sed qui scandalizat, non dat
              sufficientem causam mortis spiritualis, ut dictum est.</p>
          </div>
        </div>
        <div xml:id="ta-l4d38q2-Dd1e322" type="articulus">
          <head xml:id="ta-l4d38q2-Hd1e324">Articulus 3</head>

          <head xml:id="ta-l4d38q2-Hd1e327" type="questionTitle">Utrum scandalum passivum sit tantum pusillorum</head>

          <div xml:id="ta-l4d38q2-Dd1e330">
            <head xml:id="ta-l4d38q2-Hd1e332">Quaestiuncula 1</head>
            <p xml:id="ta-l4d38q2-d1e335">Ad tertium sic proceditur. Videtur quod scandalum passivum non sit tantum pusillorum.
              Christus enim pusillus non fuit, sed perfectissimus. Sed Christus passus fuit
              scandalum a Petro, cui dixit: <quote xml:id="ta-l4d38q2-Qd1e337" ana="#mt16_23">scandalum mihi es</quote>; Matth. 16, 23. Ergo et
              cetera.</p>
            <p xml:id="ta-l4d38q2-d1e341">Praeterea, nullus potest amare, nisi aliquis ametur. Ergo nullus potest scandalizare,
              nisi aliquis scandalizetur. Sed ille qui coram perfectis viris peccat, scandalizat non
              alios quam videntes. Ergo perfecti scandalizantur; et sic non solum pusilli.</p>
            <p xml:id="ta-l4d38q2-d1e344">Praeterea, etiam perfecti interdum venialiter peccant. Sed quandoque veniale peccatum
              est scandalum. Ergo etiam perfecti scandalizantur.</p>
            <p xml:id="ta-l4d38q2-d1e347">Sed contra est quod dominus, Matth. 18, ubi loquitur de scandalo, non facit mentionem
              nisi de scandalo pusillorum. Ergo ipsi soli scandalizantur.</p>
            <p xml:id="ta-l4d38q2-d1e351">Praeterea, apostolus dicit de scandalizatis, quod conscientia eorum, cum sit infirma,
              polluitur, 1 Corinth. 8. Sed perfecti non habent conscientiam infirmam. Ergo et
              cetera.</p>

          </div>
          <div xml:id="ta-l4d38q2-Dd1e355">
            <head xml:id="ta-l4d38q2-Hd1e357">Quaestiuncula 2</head>
            <p xml:id="ta-l4d38q2-d1e360">Ulterius. Videtur quod etiam perfectis competat scandalum activum. Christus enim
              perfectissimus fuit. Sed ipse scandalizavit, quia positus est in ruinam multorum, ut
              dicitur Lucae 2, et Pharisaei audito verbo ejus scandalizati sunt, ut dicitur Matth.
              15. Ergo scandalum activum competit perfectis.</p>
            <p xml:id="ta-l4d38q2-d1e363">Praeterea, Petrus postquam fuit spiritu sancto confirmatus, perfectus fuit. Sed ipse
              scandalizavit; quia facto suo cogebat gentes judaizare. Ergo et cetera.</p>
            <p xml:id="ta-l4d38q2-d1e366">Sed contra, non enim ejusdem est provocare exemplis ad bonum et scandalizare. Sed
              primum est perfectorum, ut patet Matth. 5, 16: <quote xml:id="ta-l4d38q2-Qd1e368" ana="#mt5_16">sic luceat lux vestra coram
                hominibus, ut videant opera vestra bona</quote>. Ergo non est eorum
              scandalizare.</p>

          </div>
          <div xml:id="ta-l4d38q2-Dd1e373">
            <head xml:id="ta-l4d38q2-Hd1e375">Quaestiuncula 3</head>
            <p xml:id="ta-l4d38q2-d1e378">Ulterius. Videtur quod soli perfecti possunt scandalizare. Quia contraria contrariis
              respondere debent. Sed scandalum passivum dividitur contra activum. Cum ergo solis
              pusillis conveniat scandalum passivum, solis perfectis convenire poterit activum.</p>
            <p xml:id="ta-l4d38q2-d1e381">Praeterea, ille solum scandalizat qui exemplo suo provocat ad peccandum. Sed hoc est
              illorum tantum quorum vita in exemplum aliorum est posita, scilicet praelatorum, et
              religiosorum. Ergo ipsorum tantum est scandalum activum.</p>
            <p xml:id="ta-l4d38q2-d1e384">Sed contra, Petrus ante passionem nondum erat in statu perfectionis; quia nondum
              erant caeli, idest apostoli, verbo Dei et spiritu oris ejus confirmati. Sed ipse,
              quantum in se fuit, scandalizavit; unde ei dicitur: <quote xml:id="ta-l4d38q2-Qd1e386">scandalum mihi es</quote>;
              Matth. 16, 23. Ergo scandalum activum non est perfectorum tantum.</p>
          </div>
          <div xml:id="ta-l4d38q2-Dd1e392">
            <head xml:id="ta-l4d38q2-Hd1e394">Quaestiuncula 1</head>
            <p xml:id="ta-l4d38q2-d1e397">Respondeo dicendum ad primam quaestionem, quod scandalum passivum patitur aliquis
              dupliciter. Uno modo ex propria electione; sicut cum quis videns aliquem peccantem,
              eligit sequi eum ad peccandum; et sic non est perfectorum scandalum passivum; quia
              ipsi sequuntur principaliter Christi exemplum, et praecepta Dei, et rationis bonum;
              unde nullius exemplum contra praedicta sequuntur. Alio modo praeter electionem; sicut
              cum ex facto alterius alicui suboritur aliquis concupiscentiae motus, vel etiam
              tristitiae, aut irae, aut alicujus hujusmodi; et sic scandalum passivum potest esse
              quorumlibet perfectorum secundum statum viae. Sed quia principale moris electio est,
              ut philosophus dicit; communiter dicitur, quod scandalum passivum non est
              perfectorum.</p>
            <p xml:id="ta-l4d38q2-d1e400">Ad primum ergo dicendum, quod Christus dixit Petro: <quote xml:id="ta-l4d38q2-Qd1e402">scandalum mihi es</quote>,
              non quia ex facto ejus scandalizatus sit; sed quia Petrus, quantum in se fuit, aliquo
              modo ei scandalum dedit.</p>
            <p xml:id="ta-l4d38q2-d1e406">Ad secundum dicendum, quod grammatice loquendo, omnis activa convertitur in passivam;
              quia grammaticus non considerat substantiam actionis, sed modum significandi. Omne
              autem verbum activum significat actionem ut in alium transeuntem. Sed considerando
              substantiam actionis, aliquando actio egreditur ab agente, et non pertingit usque ad
              patiens, quod habet in sua potestate recipere effectum agentis et non recipere; vel
              propter aliquod impedimentum interveniens; et ideo, realiter loquendo, in omnibus
              actionibus quae terminantur ad aliquid extra agentem, activa non convertitur in
              passivam, sicut est percutere, occidere, scandalizare, et alia hujusmodi. Sed amare et
              cognoscere sunt actus interiores animae, quae non progrediuntur ad rem extra nisi
              secundum quod est aliqualiter in ipso agente; et ideo in talibus, etiam realiter
              loquendo, semper activa in passivam convertitur.</p>
            <p xml:id="ta-l4d38q2-d1e409">Ad tertium dicendum, quod quamvis vir perfectus quandoque ex electione etiam aliquod
              veniale peccatum committat, sive ex proposito; non tamen eligit sequi aliquem in
              peccato etiam veniali, quia ista est valde levis causa peccandi; sed quandoque alia
              causa motus peccatum veniale eligit.</p>

          </div>
          <div xml:id="ta-l4d38q2-Dd1e413">
            <head xml:id="ta-l4d38q2-Hd1e415">Quaestiuncula 2</head>
            <p xml:id="ta-l4d38q2-d1e418">Ad secundam quaestionem dicendum, quod scandalum activum quandoque est veniale,
              quandoque mortale peccatum, ut ex dictis patet. Secundum ergo quod est mortale
              peccatum, nullo modo perfectis competit, sicut nec peccare mortaliter; sed secundum
              quod est veniale peccatum, convenit etiam quandoque perfectis, sicut et peccatum
              veniale, inquantum in eis aliquid infirmitatis remanet.</p>
            <p xml:id="ta-l4d38q2-d1e421">Ad primum ergo dicendum, quod quia aliqui ex factis aut dictis Christi sumpserunt
              occasionem ruinae, dicitur esse in ruinam et scandalum; non quia ipse dederit aliquam,
              vel modicam, occasionem ruinae; unde non legitur quod Christus aliquos
              scandalizaverit; sed quod aliqui ex factis vel verbis ejus scandalizati sunt.</p>
            <p xml:id="ta-l4d38q2-d1e424">Ad secundum dicendum, quod Petrus, secundum Augustinum, in rei veritate
              reprehensibilis fuit in facto illo, non quia perverse operatus sit, sed indiscrete; et
              ideo secundum hoc non est inconveniens dicere, quod venialiter peccaverit
              scandalizando. Sed quomodo Hieronymus excuset Petrum etiam a peccato veniali, supra,
              dist. 1, quaest. 1, art. 1, quaest. 3, in corp., dictum est.</p>

          </div>
          <div xml:id="ta-l4d38q2-Dd1e428">
            <head xml:id="ta-l4d38q2-Hd1e430">Quaestiuncula 3</head>
            <p xml:id="ta-l4d38q2-d1e433">Ad tertiam quaestionem dicendum, quod etiam imperfecti possunt dare suo dicto vel
              facto alii occasionem ruinae, vel indirecte provocando exemplo, vel directe provocando
              ad malum persuadendo verbis, aut commovendo factis; et ideo non est dubium quod
              quilibet imperfectus potest scandalizare.</p>
            <p xml:id="ta-l4d38q2-d1e436">Ad primum ergo dicendum, quod in viris perfectis est aliqua dispositio prohibens
              scandalum passivum ab ipsis; sed in viris imperfectis nihil est quod prohibeat
              scandalum activum; et ideo ratio non sequitur.</p>
            <p xml:id="ta-l4d38q2-d1e439">Ad secundum dicendum, quod scandalum activum non consistit in hoc tantum quod aliquis
              exemplo suo provocet alium ad peccandum, sed in hoc quod dat occasionem ruinae alteri
              quocumque modo. Constat autem quod quilibet imperfectus potest dare alteri occasionem
              ruinae vel persuadendo verbis, vel provocando ad impatientiam per injustas
              persecutiones; et ideo non est dubium quod imperfectus potest scandalizare; et tamen
              etiam falsum est quod dicitur, quod imperfectus non scandalizat per modum exempli:
              quia Deus unicuique mandavit de proximo suo, ut patet Eccl. 17; et ideo quilibet
              tenetur ad hoc quod aedificet proximum exemplo suo. Experimento etiam scitur, quod
              exemplo eorum qui non sunt in statu perfectionis, multi ad peccandum provocantur: quia
              non solum exempla majorum, sed etiam aequalium et minorum, nata sunt movere.</p>
          </div>
        </div>
        <div xml:id="ta-l4d38q2-Dd1e445" type="articulus">
          <head xml:id="ta-l4d38q2-Hd1e447">Articulus 4</head>

          <head xml:id="ta-l4d38q2-Hd1e450" type="questionTitle">Utrum veritas sit propter scandalum dimittenda</head>

          <div xml:id="ta-l4d38q2-Dd1e453">
            <head xml:id="ta-l4d38q2-Hd1e455">Quaestiuncula 1</head>
            <p xml:id="ta-l4d38q2-d1e458">Ad quartum sic proceditur. Videtur quod veritas sit propter scandalum dimittenda. In
              parabola de zizania dicit Glossa Augustini: <quote xml:id="ta-l4d38q2-Qd1e460">cum multitudo est in causa, vel
                princeps, detrahendum est severitati</quote>. Sed non nisi propter scandalum. Ergo
              veritas justitiae propter scandalum dimittenda est.</p>
            <p xml:id="ta-l4d38q2-d1e464">Praeterea, vitatio cujuslibet peccati pertinet ad veritatem vitae. Sed homo ad
              vitandum scandalum proximi debet peccatum veniale committere: quia plus debet cavere
              damnum aeternum proximi, quod patitur per peccatum mortale quo scandalizatus fuit,
              quam damnum temporale suum, quod patitur per peccatum veniale. Ergo veritas vitae
              dimittenda est propter scandalum.</p>
            <p xml:id="ta-l4d38q2-d1e467">Praeterea, aliquando subtrahitur praedicatio propter scandalum generale. Sed
              praedicatio pertinet ad veritatem doctrinae. Ergo et veritas doctrinae dimittenda est
              propter scandalum.</p>
            <p xml:id="ta-l4d38q2-d1e470">Sed contra est quod Gregorius dicit: <quote xml:id="ta-l4d38q2-Qd1e472">si de veritate scandalum sumitur, utilius
                permittitur nasci scandalum quam veritas relinquatur</quote>. Ergo veritas non est
              propter scandalum dimittenda.</p>
            <p xml:id="ta-l4d38q2-d1e477">Praeterea, homo non debet peccare ut alterius peccatum vitet. Sed ille qui dimittit
              veritatem, peccat. Ergo non debet propter scandalum alterius aliquis veritatem
              dimittere.</p>

          </div>
          <div xml:id="ta-l4d38q2-Dd1e481">
            <head xml:id="ta-l4d38q2-Hd1e483">Quaestiuncula 2</head>
            <p xml:id="ta-l4d38q2-d1e486">Ulterius. Videtur quod consilia sint propter scandalum dimittenda. Quia regula est
              Hieronymi, quod <quote xml:id="ta-l4d38q2-Qd1e488">omne quod potest fieri vel non fieri salva triplici veritate,
                dimittendum est propter scandalum</quote>. Sed consilia sunt hujusmodi. Ergo sunt
              dimittenda propter scandalum.</p>
            <p xml:id="ta-l4d38q2-d1e492">Praeterea, votum religionis quoddam consilium est. Sed homo debet dimittere
              religionis ingressum propter scandalum parentum, ne honor eis debitus subtrahatur:
              quia praeceptum est: <quote xml:id="ta-l4d38q2-Qd1e494">honora parentes</quote>, Exod. 20. Ergo consilia sunt
              propter scandalum dimittenda.</p>
            <p xml:id="ta-l4d38q2-d1e498">Praeterea, opera misericordiae quandoque dimittenda sunt propter scandalum, ne
              credantur fieri intentione vanae laudis. Sed opera misericordiae sunt in consilio vel
              in praecepto: nec sunt dimittenda secundum quod sunt in praecepto, quia jam pertinent
              ad veritatem vitae. Ergo sunt dimittenda propter scandalum, inquantum sunt in
              consilio.</p>
            <p xml:id="ta-l4d38q2-d1e501">Sed contra, scandalum est dictum vel factum minus rectum. Sed consilium non est de
              rebus minus rectis, sed de majoribus bonis. Ergo non est dimittenda propter scandalum
              observatio consiliorum.</p>
            <p xml:id="ta-l4d38q2-d1e505">Praeterea, Hieronymus dicit ad Eliodorum: <quote xml:id="ta-l4d38q2-Qd1e507">licet parvulus in collo pendeat
                nepos, licet sparso crine et scissis vestibus ubera sua ostendat mater, licet in
                limine pater jaceat, percalcato perge patre, siccis oculis ad vexillum crucis evola.
                Solum genus pietatis est in hac re esse crudelem</quote>. Loquitur autem de
              assumptione religionis. Ergo consilia non sunt dimittenda nec etiam propter scandala
              propinquorum, et ita multo minus propter scandala aliorum.</p>

          </div>
          <div xml:id="ta-l4d38q2-Dd1e512">
            <head xml:id="ta-l4d38q2-Hd1e514">Quaestiuncula 3</head>
            <p xml:id="ta-l4d38q2-d1e517">Ulterius. Videtur quod res temporales sint dimittendae propter scandalum. Apostolo
              enim debebantur temporalia, qui spiritualia seminabat. Sed apostolus non usus est hac
              potestate, ne offendiculum daret Evangelio Christi, ut patet 1 Corinth. 9. Ergo et nos
              pro scandalo vitando temporalia debemus abjicere.</p>
            <p xml:id="ta-l4d38q2-d1e520">Praeterea, aliquis tenetur dare rem suam existenti ultima in necessitate ad mortem
              temporalem evitandam. Sed magis debemus obviare morti spirituali proximi quam
              corporali. Ergo potius debemus rem temporalem dimittere quam dimittamus eum in mortem
              spiritualem cadere per scandalum.</p>
            <p xml:id="ta-l4d38q2-d1e523">Praeterea, inter omnia temporalia cibus maxime necessarius est corpori. Sed cibus
              dimittendus est propter scandalum; dicitur enim 1 Corinth. 13, 13: <quote xml:id="ta-l4d38q2-Qd1e525">si esca
                scandalizat fratrem meum, non manducabo carnes in aeternum</quote>. Ergo multo
              fortius alia temporalia sunt propter scandalum dimittenda.</p>
            <p xml:id="ta-l4d38q2-d1e529">Praeterea, 1 Corinth. 6, 7, dicit apostolus: <quote xml:id="ta-l4d38q2-Qd1e531">jam delictum est in vobis quod
                judicia habetis inter vos. Quare non magis injuriam accipitis?</quote> Hoc autem non
              dicit nisi propter scandalum quod inde sequebatur. Ergo propter scandalum homo debet
              dimittere temporalia, ne ea in judicio repetat.</p>
            <p xml:id="ta-l4d38q2-d1e536">Praeterea, decimae computantur inter spiritualia temporalibus annexa. Sed Ecclesia
              non exigit decimas, ut scandalum vitet. Ergo multo fortius alia temporalia sunt
              propter scandalum dimittenda.</p>
            <p xml:id="ta-l4d38q2-d1e539">Praeterea, in ordine caritatis debemus bonum spirituale proximi bono nostro temporali
              praeponere, sicut etiam animam ejus corpori nostro. Ergo potius debemus dimittere bona
              nostra temporalia quam proximi in spiritualibus detrimenta patiantur per
              scandalum.</p>
            <p xml:id="ta-l4d38q2-d1e542">Praeterea, homo potest dimittere temporalia vel non dimittere salva triplici
              veritate. Ergo, secundum Hieronymum, debent propter scandalum temporalia dimitti.</p>
            <p xml:id="ta-l4d38q2-d1e545">Sed contra, beatus Thomas Cantuariensis repetivit res Ecclesiae cum scandalo regis.
              Ergo et nobis licet repetere bona temporalia cum scandalo aliorum.</p>
            <p xml:id="ta-l4d38q2-d1e548">Praeterea, nullus ex peccato suo debet reportare commodum. Hoc autem esset, si ei qui
              scandalizatur, res alienae quas detinet, dimitterentur. Ergo non sunt dimittendae res
              temporales possidenti injuste propter scandalum ejus vitandum.</p>
          </div>
          <div xml:id="ta-l4d38q2-Dd1e553">
            <head xml:id="ta-l4d38q2-Hd1e555">Quaestiuncula 1</head>
            <p xml:id="ta-l4d38q2-d1e558">Respondeo dicendum ad primam quaestionem, quod scandalum activum nunquam est sine
              peccato facientis, ut ex dictis patet. Nulla autem de causa debet aliquis inclinari ad
              peccandum; unde potius debet omnia praetermittere quam scandalum activum faciat, neque
              unquam propter scandalum activum vitandum potest dimitti veritas: quia quicumque
              veritatem sequitur, non scandalizat active, cum scandalum activum sit factum vel
              dictum minus rectum; unde cum quaeritur utrum veritas sit dimittenda propter
              scandalum, non intelligitur quaestio de scandalo activo, sed de passivo, quod interdum
              est sine peccato facientis illud unde scandali occasio sumitur; quamvis nunquam sit
              sine peccato ejus qui scandalizatur, ut ex dictis patet. Et ideo cum quaeritur quid
              sit dimittendum propter scandalum passivum, nihil aliud est quaerere quam quid homo
              debeat dimittere ne alius peccet. Cum autem homo ex ordine caritatis se plus quam
              proximum in spiritualibus bonis diligere teneatur, nullo modo aliquis peccare debet ut
              peccatum alterius vitet. Quicumque autem veritatem relinquit, peccat. Veritas autem de
              qua loquimur, consistit in hoc quod homo in dictis et factis suis rectitudini divinae,
              sive divinae legis regulae, se conformet: cui quidem homo conformari debet et in his
              quae ad cognitionem pertinent, et hoc pertinet ad veritatem doctrinae; et in his quae
              ad actionem spectant; sive ea debeat aliquis per se ipsum agere, quod pertinet ad
              veritatem vitae, sive ea debeat ab aliis observanda promulgare, quod pertinet ad
              veritatem justitiae, quae consistit in rectitudine judicii. Non tamen quicumque
              praetermittit aliquid in quo se divinae legi conformare potest, dicitur veritatem
              dimittere, quia illo remoto veritas adhuc remanere potest; sed tunc dicitur aliquis
              veritatem dimittere, quando dimittit vel facit aliquid quo omisso et facto veritas non
              manet; quod sine peccato esse non potest; et ideo nullo modo veritas propter scandalum
              passivum alterius dimittenda est.</p>
            <p xml:id="ta-l4d38q2-d1e561">Ad primum ergo dicendum, quod justitiae actus est reddere unicuique quod suum est.
              Dupliciter autem redditur unicuique quod suum est. Uno modo quando datur ei illud quod
              sibi directe utile est, ut pecunia, vel aliquid hujusmodi, quod sibi sine peccato
              denegari non potest; unde quantumcumque scandalum debeat sequi, judex debet facere
              quod jus suum isti reddatur. Alio modo quando opus justitiae, quod ad petitionem
              alicujus redditur, non directe cedit in bonum petentis, sed magis in bonum
              reipublicae; sicut patet in illatione poenarum, quibus pax in republica conservatur
              malefactoribus repressis; unde si judex qui curam reipublicae gerit, videt ex
              inflictione poenae majus incommodum reipublicae provenire, potest poenam vel
              praetermittere vel mitigare. Nec alicui in hoc facit injuriam; quia ipse personam
              reipublicae gerit; et hoc etiam facere debet, quia ex officio tenetur utilitati
              publicae providere. Hoc autem contingit praecipue quando princeps vel aliqua multitudo
              est in causa, aut aliquis de cujus poena timetur ne schisma sequatur; et ideo dicit
              Augustinus quod cum multitudine peccantium agendum est magis monendo quam minando; sed
              severitas exercenda est in peccato paucorum. Sed hoc intelligendum est, quando ex
              dissimulatione peccati principis, vel etiam multitudinis, majus periculum non timetur
              quam ex poena. Unde si ex impunitate principis vel multitudinis, fides et doctrinae
              veritas et boni mores corrumpantur, non parcendum est principi nec multitudini; quod
              praecipue contingit quando peccantes suum peccatum auctoritate aut potestate defendere
              moliuntur. Unde Isidorus dicit: <quote xml:id="ta-l4d38q2-Qd1e563">hi qui neque a vitio corruptionis emendantur,
                atque hoc ipsum delictum quod committunt, vindicare quadam superstitiosa auctoritate
                nituntur, nec gradum honoris nec gratiam recipiant communionis</quote>.</p>
            <p xml:id="ta-l4d38q2-d1e567">Ad secundum dicendum, quod homo aliquod peccatum veniale committere, ne alius peccet
              mortaliter, non tenetur, nec bene facit committendo; quia ad vitandum peccatum non
              inclinamur principaliter ex damno proprio, quia hoc esset desistere a peccato timore
              poenae; sed inclinamur ne Deum offendamus, cujus offensa est etiam veniale peccatum,
              quamvis non ita magna sicut mortale. Nullus autem debet Deum offendere parum, ne alius
              offendat multum; quia homo debet in infinitum plus diligere Deum quam proximum; et
              ideo nullus debet facere peccatum veniale ad vitandum scandalum, dummodo actus suus ex
              tali causa factus peccatum veniale remaneat. Est enim oppositio in adjecto, si dicatur
              quod aliquis debet peccare, aut bene facit peccando. Contingit tamen aliquem actum ex
              tali causa factum non esse peccatum veniale, quod alias veniale esset, sicut dicere
              verbum otiosum; jam enim non esset otiosum, cum non careret causa piae utilitatis.</p>
            <p xml:id="ta-l4d38q2-d1e570">Ad tertium dicendum, quod in doctrina est considerare duo; scilicet actum docentis,
              et rem quae docetur. Actus autem docentis pertinet ad veritatem vitae, sicut et alius
              actus misericordiae; quia doctrina est eleemosyna spiritualis, ut supra, dist. 15, qu.
              2, art. 3, quaestiunc. 2, in corp., dictum est; unde de ea est idem judicium et de
              aliis actibus misericordiae, de quibus post dicetur, quod aliquando propter scandalum
              differri possunt. Sed res ipsa quae docetur, est quae pertinet ad veritatem doctrinae;
              nec veritas doctrinae praetermittitur quando aliqua res vera tacetur, sed quando
              veritati illius rei praejudicium generatur sive ex contraria doctrina, sive ex
              taciturnitate aliquorum; et sic propter nullum scandalum est veritas doctrinae
              relinquenda.</p>

          </div>
          <div xml:id="ta-l4d38q2-Dd1e574">
            <head xml:id="ta-l4d38q2-Hd1e576">Quaestiuncula 2</head>
            <p xml:id="ta-l4d38q2-d1e579">Ad secundam quaestionem dicendum, quod omnia opera perfectionis quae non sunt in
              praecepto, consilia dicuntur; unde praetermitti possunt salva triplici veritate; sed
              aliquando cadunt sub praecepto, vel ex voto vel ex aliqua alia circumstantia; et tunc
              praetermitti non possunt sine praejudicio veritatis vitae; et sic de eis nunc non
              loquimur, sed solum quando manet in potestate nostra facere ea vel non facere. Sic
              ergo loquendo, distinguendum est in scandalo passivo; quia quandoque oritur ex malitia
              odientium veritatem, qui turbantur et alios turbant propter opera lucis, quasi filii
              tenebrarum; et hoc est scandalum Pharisaeorum, ut Bernardus dicit: et propter hoc
              scandalum passivum nullo modo consilia sunt dimittenda; quia sic iniquis daretur locus
              impediendi opera perfectionis cum vellent. Unde dominus dixit de Pharisaeis, qui ex
              malitia scandalizabantur ex factis et dictis ejus Matth. 15, 14: <quote xml:id="ta-l4d38q2-Qd1e581" ana="#mt15_14">sinite illos;
                caeci sunt et duces caecorum</quote>. Quandoque autem oritur ex ignorantia vel
              infirmitate; et hoc dicitur, secundum Bernardum, scandalum pusillorum, qui non
              cognoscunt veritatem, et propter hoc de operibus veritatis turbantur; et hoc scandalum
              cavit dominus Matth. 17, 26, ubi dixit Petro: <quote xml:id="ta-l4d38q2-Qd1e584" ana="#mt17_26">ut autem non scandalizemus eos,
                vade ad mare</quote> etc. et cavere docuit Matth. 18; unde propter tale scandalum
              passivum consilia sunt ad tempus intermittenda vel occulte agenda, non autem omnino
              dimittenda; quia homo plus sibi quam proximis in spiritualibus providere debet; et
              ignorantia si diu duret, in malitiam per obstinationem commutatur. Tamen attendenda
              est quantitas scandali, et boni quod contingit ex consilio servato; et secundum hoc
              aliquando consilia sunt praetermittenda propter scandalum pusillorum, vel scandalum
              contemnendum propter consilia.</p>
            <p xml:id="ta-l4d38q2-d1e588">Ad primum ergo dicendum, quod ad veritatem vitae pertinent non solum illa quae sunt
              de necessitate salutis, sed etiam ea quae sunt de perfectione salutis; unde quamvis
              omissis consiliis salvetur aliquo modo veritas vitae, non tamen perfectio veritatis
              vitae; unde verbum Hieronymi magis referendum est ad indifferentia ex genere suo quam
              ad consilia.</p>
            <p xml:id="ta-l4d38q2-d1e591">Ad secundum dicendum, quod in eo qui religionem vult intrare, distinguendum est. Quia
              aut sibi timet de periculo salutis imminente, si in saeculo remaneat; et tunc debet
              omnibus modis obviare periculo vitae, scandalo non obstante. Si autem non immineat, et
              voto non obligatur, debet pro vitando justo scandalo parentum, quibus subvenire
              tenetur, ad tempus suspendere propositum perfectionis, ut praeceptum impleat pro suo
              tempore de honorandis parentibus, et postmodum consilium tempore magis idoneo. Si
              autem scandalum propinquorum vel aliorum sit irrationabile, jam accedit ad scandalum
              Pharisaeorum; unde tunc propter scandalum non debet praetermittere bonum propositum.
              Sed si voto obligatus sit, jam de consilio factum est praeceptum; et ideo nullo modo
              propter scandalum dimittere debet; quia hoc esset praejudicium veritatis vitae.</p>
            <p xml:id="ta-l4d38q2-d1e594">Ad tertium dicendum, quod opera misericordiae, sicut et consilia, sunt ad tempus
              suspendenda propter scandalum pusillorum, nisi in illo casu in quo cadunt sub
              praecepto, sive sint eleemosynae spirituales, sive corporales; quia tunc non possunt
              omitti salva veritate vitae.</p>
            <p xml:id="ta-l4d38q2-d1e598">Ad quartum dicendum, quod illa definitio datur de scandalo activo; quo remoto, etiam
              propter passivum interdum est opus bonum dimittendum, vel etiam suspendendum.</p>
            <p xml:id="ta-l4d38q2-d1e601">Ad quintum dicendum, quod Hieronymus loquitur de scandalo propinquorum
              irrationabili.</p>

          </div>
          <div xml:id="ta-l4d38q2-Dd1e605">
            <head xml:id="ta-l4d38q2-Hd1e607">Quaestiuncula 3</head>
            <p xml:id="ta-l4d38q2-d1e610">Ad tertiam quaestionem dicendum, quod abjicere temporalia vel dimittere contingit
              dupliciter. Uno modo cum quis dat quod penes se habet; alio modo cum non repetit quae
              sibi debentur; et de istis duobus fere est idem judicium. Sciendum ergo est, quod
              aliquando aliquis non dans rem suam alteri scandalizat active, vel quia dare tenetur,
              vel quia malo modo denegat; et sic nulli licet retinere quae possidet cum scandalo
              activo. Aliquando vero sequitur scandalum passivum ex hoc quod aliquis rem temporalem
              non donat; et in hoc distinguendum est. Quia quandoque non potest dare sine peccato:
              vel quia scit illum cui dat, usurum re data in malos usus; vel quia non potest dare
              rem temporalem uni sine praejudicio alterius; sicut si illi qui gerunt alicujus
              communitatis curam, dent aliqua ex quorum subtractione fiat pejor conditio illius
              communitatis; et tunc non debet dare temporalem rem propter scandalum vitandum, quia
              hoc esset facere contra veritatem justitiae aut vitae. Quandoque autem potest dare
              sine peccato; et tunc in scandalo passivo distinguendum est. Quia quandoque procedit
              ex malitia; et tunc non tenetur homo rem suam dare malitiose petenti; alias non
              remaneret locus utendi re sua, et sic periret bonum commune; potest tamen dare quasi
              ex consilio, non quasi ex praecepto; nisi forte crederetur quod ex datione ille
              efficeretur deterior; puta, si ex hoc provocaretur ad alias malitiose petendum, et
              inquietandum per hujusmodi petitiones alios; tunc enim peccaret dando. Quandoque autem
              scandalum passivum procedit ex ignorantia; et tunc potest dare quasi ex consilio, sed
              non tenetur quasi ex praecepto; quia potest petentem repellere instruendo eum; et hoc
              quandoque magis prodesset, quando scilicet esset talis ignorantia quae vergeret in
              praejudicium veritatis doctrinae, quam si daretur res temporalis; quia per hoc ille in
              suo errore foveretur, sicut patet de haereticis illis qui dicunt, quod quilibet debet
              bona sua pauperibus dare petentibus, etiam extra casum necessitatis extremae.
              Similiter etiam de repetitione suorum dicendum est; quia nullus debet scandalum
              activum committere rem temporalem repetendo, neque petendo quae non ei debentur, neque
              inordinate petendo in judicio, aut extra judicium. Sed de justa repetitione rerum
              temporalium propter scandalum passivum vitandum dimittenda, est distinguendum. Quia
              quandoque licite non potest dimittere quin repetat sine praejudicio alterius, ut cum
              quis gerit curam rei alienae, sive communitatis, sive alicujus privatae personae; et
              tunc peccaret desistendo a petitione, nisi de consensu illius cujus curam gerere
              debet, aut nisi timeret majus periculum imminere quam sit damnum illius rei. Quandoque
              autem potest dimittere repetitionem sine praejudicio alieno; et tunc si scandalum
              passivum procedat ex malitia, non tenetur propter scandalum tale dimittere suae rei
              repetitionem; alias daretur materia rapiendi, et tolleretur justitiae bonum. Potest
              tamen licite dimittere repetitionem ad vitandum tale scandalum, nisi ex tali
              dimissione credatur detinens rem injuste, fieri deterior, aut de tali peccato non
              corrigi alio modo. Unde Gregorius dicit in Lib. 31 Moral., cap. 8: <quote xml:id="ta-l4d38q2-Qd1e612">quidam dum
                res temporales rapiunt solummodo, sunt tolerandi; quidam vero servata caritate sunt
                prohibendi, non tamen sola cura ne nostra subtrahant, sed ne rapientes non sua,
                semetipsos perdant</quote>. Si autem scandalum passivum procedat ex infirmitate vel
              ignorantia, debet differre suae rei repetitionem, vel eum inducere quod non
              scandalizetur. Quod si adhuc scandalizatur, jam per obstinationem malitiosus
              efficitur; et ideo simile est judicium de tali scandalo, et de illo quod ex malitia
              oritur. Quidam tamen dicunt, quod imperfectis licet in judicio repetere sua cum
              scandalo, non autem perfectis. Sed hoc nihil est; quia si loquantur de perfectis
              quantum ad statum perfectionis, idem est judicium de eis et de aliis, nisi quatenus ex
              voto obligantur ad non habendum proprium; unde monachus in judicio eodem jure potest
              petere res temporales nomine capituli, sicut saecularis nomine sui. Si autem loquantur
              de perfectis secundum statum caritatis, sic ipsa perfectio caritatis inducit eos ad
              servandum consilia, non quod ea facere teneantur; nec peccarent, si non facerent; sed
              in hoc perfectioni eorum aliquod praejudicium fieret; et sic intelligitur Glossa illa
              1 Corinth. 6, super illud: <quote xml:id="ta-l4d38q2-Qd1e615">quare non magis fraudem patimini? Perfectis licet
                repetere sua simpliciter, scilicet sine causa, sine lite, sine judicio, sed non
                convenit eis movere causam ante judicem</quote>. Non enim potest hoc intelligi de
              perfectis quod ad statum, sicut sunt religiosi, quia tales non habent proprium; unde
              nihil esset dictum, quod sua possent repetere simpliciter. Illa autem quae habent in
              communi, sunt capituli vel pauperum; unde possent ea repetere in judicio, quia tunc
              gerunt curam rei alienae. Quod ergo dicitur in Glossa, intelligendum est secundum
              gradum caritatis; licet enim in judicio repetendo sua non peccent, tamen perfectioni
              eorum derogatur; unde Glossa non dicit quod talibus non liceat, sed quod eis non
              conveniat. Sciendum tamen, quod perfectis etiam illo modo licet repetere sua et
              contendere in judicio, etiam sine detrimento suae perfectionis, in quinque casibus.
              Primus est, quando oritur quaestio de re spirituali; unde Act. 15, cum orta esset
              quaestio de observatione legalium, Paulus detulit ad judicium apostolorum, Galat. 2,
              propter quosdam falsos fratres et cetera. Secundus, quando oritur quaestio de eo quod
              potest vergere in detrimentum rei spiritualis; unde Act. 25, Paulus appellavit
              Caesarem pro liberatione sua, quia per ejus mortem impediebatur fructus
              praedicationis; ipse tamen, quantum in se erat, cupiebat dissolvi, et esse cum
              Christo; Philip. 1. Tertius, quando est contentio de eo quod vergit in temporale
              damnum alterius, et maxime pauperum. Eccli. 34, 24: <quote xml:id="ta-l4d38q2-Qd1e618">qui offert sacrificium ex
                substantia pauperum, quasi qui victimat filium in conspectu patris sui</quote>.
              Quartus, quando est contentio de eo quod vergit in spirituale damnum illius qui rem
              spiritualem detinet injuste, de quo supra posita est auctoritas Gregorii super illud
              Job 39, 16: <quote xml:id="ta-l4d38q2-Qd1e621">frustra laboravit nullo timore cogente</quote>. Quintus, quando
              vergit in corruptionem multorum per exemplum rapiendi, Eccle. 8, 11: <quote xml:id="ta-l4d38q2-Qd1e624">quia non
                cito profertur sententia contra malos, absque timore ullo filii hominum perpetrant
                mala</quote>.</p>
            <p xml:id="ta-l4d38q2-d1e628">Ad primum ergo dicendum, quod apostolus potuisset licite sumptus accipere ab illis
              quibus Evangelium praedicabat; sed intermisit ex perfectione caritatis, ut vitaret
              eorum scandalum qui avari erant, et ut liberius eos arguere posset, et ut
              pseudoapostolis occasionem rapiendi subtraheret.</p>
            <p xml:id="ta-l4d38q2-d1e631">Ad secundum dicendum, quod ille qui est in extrema necessitate, non habet in
              potestate sua incurrere mortem corporalem aut non incurrere; sed de necessitate
              incurrit propter penuriam rei temporalis; et ideo ille qui illam rem sibi denegat,
              directe mortis ejus est causa. Sed ille qui scandalizatur, potest scandalum suum
              vitare; et ideo non est simile.</p>
            <p xml:id="ta-l4d38q2-d1e634">Ad tertium dicendum, quod comestio alicujus cibi habet ex se aliquam mali
              similitudinem, sicut comestio idolatitii; et ideo qui comedit coram infirmis,
              scandalizat active, quod est majus malum quam mors corporalis; quia satius est fame
              mori quam idolatitio vesci, scilicet cum scandalo; quia primum est malum poenae;
              secundum malum culpae. Non tamen aliquis debet se dimittere fame mori antequam cum
              scandalo idolatitium comedat: quia injiceret sibi manus, et sic cum malo poenae
              adjungeretur malum culpae. Sed quando comestio alicujus cibi non habet speciem mali,
              tunc idem est judicium de abstinendo a tali comestione et de dimissione rei temporalis
              alterius; unde quod apostolus dicit, ad perfectionem pertinet consilii, non ad
              necessitatem praecepti.</p>
            <p xml:id="ta-l4d38q2-d1e638">Ad quartum dicendum, quod apostolus loquitur de repetitione cum scandalo activo. Quod
              autem dominus dicit: <quote xml:id="ta-l4d38q2-Qd1e640">quae tua sunt, non repetas</quote>, Luc. 6, 30, consilium
              est magis quam praeceptum.</p>
            <p xml:id="ta-l4d38q2-d1e644">Ad quintum dicendum, quod propter generale scandalum debet homo a repetitione rei
              suae abstinere, quando licite potest, nisi ex hoc majus praejudicium veritati
              generaretur quam sit scandalum publicum, quod quandoque ex malitia aliquorum
              instigantium alios oritur; et sic beatus Thomas Cantuariensis sustinuit scandalum
              publicum, ut occurreret majori periculo, quod erat de libertatis ecclesiasticae
              amissione.</p>
            <p xml:id="ta-l4d38q2-d1e647">Ad sextum dicendum, quod si homo plus diligeret rem suam temporalem quam salutem
              proximi, peccaret; sed aliquando dum nostra repetimus, magis saluti proximorum
              consulimus quam nostrae; unde Gregorius dicit, ubi Sup.: <quote xml:id="ta-l4d38q2-Qd1e649">plus de ipsis
                raptoribus debemus metuere, quam rebus temporalibus repetendis inhiare</quote>.</p>
            <p xml:id="ta-l4d38q2-d1e653">Ad septimum dicendum, quod quamvis salva triplici veritate, in hoc particulari posset
              quis sua quandoque non repetere propter vitandum scandalum, tamen non posset esse sine
              praejudicio veritatis publicae, si non liceret repetere; quia pax et justitia
              periret.</p>
          </div>
        </div>
        <div xml:id="ta-l4d38q2-Dd1e658">
          <head xml:id="ta-l4d38q2-Hd1e660">Expositio textus</head>
          <p xml:id="ta-l4d38q2-d1e663"><quote xml:id="ta-l4d38q2-Qd1e664">Quia probari non potest quod occulte factum est</quote>. Haec non est sufficiens
            ratio quare non impediatur matrimonium simpliciter; quia defectus probationis non
            excusaret conscientiam a peccato; sed quare non impeditur in facie Ecclesiae.
              <quote xml:id="ta-l4d38q2-Qd1e667">Viduas a proposito recedentes viduitatis, super quibus nos consuluisti, credo
              te nosse a sancto Paulo, nisi convertantur, olim esse damnatas</quote>. Loquitur de
            proposito per votum firmato. <quote xml:id="ta-l4d38q2-Qd1e670">Quid in omnibus peccatis est adulterio
              gravius?</quote> Hoc intelligitur quantum ad gravitatem poenae quae secundum legem pro
            adulterio infligitur, scilicet lapidatio utriusque; qua nulla poena est gravior. Dicitur
            autem secundum locum in poenis tenere: quia secundum legem lapidatio solis blasphemis et
            adulteris debebatur, et filiis inobedientibus. Blasphemos autem nominat hic aberrantes a
            Deo; et in eodem genere inobedientes computantur, quia quasi scelus ariolandi est nolle
            obedire, ut patet 1 Reg., 15. <quote xml:id="ta-l4d38q2-Qd1e673">Execrabiliter fit in meretrice, sed execrabilius in
              uxore</quote>. Haec comparatio intelligenda est de usu contra naturam; sed de usu
            secundum naturam est e converso. <quote xml:id="ta-l4d38q2-Qd1e676">Legitimarum foedera nuptiarum reintegranda
              credamus</quote>. Hoc intelligendum est utroque in hac vita perseverante. Sed videtur
            quod etiam si unus moriatur, et postea miraculose suscitetur, sit reintegrandum
            matrimonium, per hoc quod dicitur Hebr. 11, 35: <quote xml:id="ta-l4d38q2-Qd1e679" ana="#hebr11_35">acceperunt mulieres de
              resurrectione mortuos suos</quote>. Praeterea, resuscitatus posset repetere
            possessiones suas. Ergo et uxorem. Praeterea, si oporteret iterato contrahere cum eadem
            uxore, bigamus reputaretur propter duplex matrimonium quod contraxit. Et dicendum, quod,
            secundum Augustinum, nuptiae sunt bonum mortalium; et ideo vinculum matrimoniale cum hac
            vita finitur; et hoc est quod dicitur, Rom. 7, 2, de muliere: <quote xml:id="ta-l4d38q2-Qd1e683" ana="#rom7_2">si mortuus est vir
              ejus, soluta est a lege viri</quote>. Et ideo si resuscitaretur, non posset repetere
            uxorem suam; sed posset iterato cum ea contrahere, nisi illa alteri nupsisset; tunc enim
            non esset matrimonium contractum separandum. Ad primum ergo dicendum, quod hoc
            intelligitur de filiis, et non de maritis. Ad secundum dicendum, quod possessiones
            subduntur simpliciter dominio possidentis; unde etiam moriens testari potest; sed uxor
            non subditur viri dominio quasi ancilla; sed est quaedam societas inter virum et uxorem,
            quae morte alterius terminatur; unde vir moriens non potest uxorem suam alteri in
            testamento dimittere. Et sic patet quod non est eadem ratio de possessionibus et
            uxoribus. Ad tertium dicendum, quod non esset bigamus propter hoc, quia neuter conjugum
            in plures carnem suam divisit. <quote xml:id="ta-l4d38q2-Qd1e686">Si careant opprobrio malae voluntatis</quote>.
            Quod quidem est quando non ex levi praesumptione, sed ex aliquo certo judicio habito de
            morte viri, mulier cum alio contraxit. Si autem postea oriatur dubitatio aliqua de vita
            prioris viri ex aliqua causa quae etiam certitudinem facere possit, non debet nec
            reddere nec exigere debitum. Si autem causa illa facit probabilem dubitationem, debet
            reddere, sed non exigere. Si autem sit levis suspicio, potest utrumque licite facere;
            quia debet illam causam potius abjicere quam secundum hoc conscientiam formare.
              <quote xml:id="ta-l4d38q2-Qd1e689">Ex quo ad primam redire volens, nec valens, cogitur Ecclesiae disciplina hanc
              tenere, incipit excusari</quote>. Hic Magister falsum dicit; quia potius debet
            excommunicatus mori, quam conjungatur illi quae non est sua uxor; hoc enim esset contra
            veritatem vitae, quae non est propter scandalum dimittenda.</p>
        </div>
      </div>
    </body>
  </text>
</TEI>