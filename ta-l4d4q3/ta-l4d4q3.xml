<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 4, Quaestio 3</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 4, Quaestio 3</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> 
        <cb ed="#G" n="63a"/>
      </div>
    </front>
    <body>
      <div xml:id="ta-l4d4q3">
        <head xml:id="ta-l4d4q3-Hd1e97">Librum IV, Distinctio 4, Quaestio 3</head>
        <head xml:id="ta-l4d4q3-Hd1e100" type="questionTitle">De recipientibus Baptismum</head>

        <div xml:id="ta-l4d4q3-Dd1e103">
          <head xml:id="ta-l4d4q3-Hd1e105">Prooemium</head>
          <p xml:id="ta-l4d4q3-d1e108">Deinde quaeritur de recipientibus Baptismum; et circa hoc quaeruntur tria: 1 de pueris,
            et aliis usu rationis carentibus, quos constat sacramentum et rem sacramenti percipere;
            2 de fictis qui recipiunt sacramentum, et non rem sacramenti; 3 de baptizatis Baptismo
            flaminis et sanguinis, qui non recipiunt sacramentum, sed rem sacramenti.</p>
        </div>
        <div xml:id="ta-l4d4q3-Dd1e112" type="articulus">
          <head xml:id="ta-l4d4q3-Hd1e114">Articulus 1</head>

          <head xml:id="ta-l4d4q3-Hd1e117" type="questionTitle">Utrum pueri sacramentum suscipere possint</head>
          <div xml:id="ta-l4d4q3-Dd1e120">
            <head xml:id="ta-l4d4q3-Hd1e122">Quaestiuncula 1</head>
            <p xml:id="ta-l4d4q3-d1e125">Ad primum sic proceditur. Videtur quod pueri sacramentum suscipere non possint. Marc.
              ult., 16: <quote xml:id="ta-l4d4q3-Qd1e127">qui crediderit et baptizatus fuerit, salvus erit</quote>; ex quo
              patet quod credere praesupponitur ad Baptismum. Sed pueri non possunt credere, quia
              non possunt aliquid cum assertione cogitare. Ergo pueri non possunt suscipere
              sacramentum Baptismi.</p>
            <p xml:id="ta-l4d4q3-d1e131">Praeterea. In Baptismo fit quaedam obligatio hominis ad ea quae sunt fidei
              Christianae servanda. Sed obligatio non potest fieri nisi ab eo qui est suae
              voluntatis arbiter constitutus. Ergo pueri sacramentum Baptismi suscipere non
              possunt.</p>
            <p xml:id="ta-l4d4q3-d1e134">Praeterea, per Baptismum, ut dicit Dionysius, fit aliquis particeps communionis
              divinorum. Sed pueris non competit sacra communicare. Ergo non competit eis
              sacramentum Baptismi.</p>
            <p xml:id="ta-l4d4q3-d1e137">Sed contra est quod Dionysius dicit, quod <quote xml:id="ta-l4d4q3-Qd1e139">divini nostri duces</quote>,
              scilicet apostoli, <quote xml:id="ta-l4d4q3-Qd1e142">probaverunt infantes recipi ad Baptismum</quote>. Ergo pueri
              possunt sacramentum Baptismi recipere.</p>
            <p xml:id="ta-l4d4q3-d1e147">Praeterea, Baptismus circumcisioni successit. Sed circumcisio pueris conferebatur.
              Ergo et Baptismus pueris debet dari.</p>
          </div>
          <div xml:id="ta-l4d4q3-Dd1e151">
            <head xml:id="ta-l4d4q3-Hd1e153">Quaestiuncula 2</head>
            <p xml:id="ta-l4d4q3-d1e156">Ulterius. Videtur quod melius sit Baptismum differri quam statim in pueritia dare,
              nisi necessitas mortis emergat. Quia omnis Christi actio, nostra est instructio. Sed
              Christus Baptismum accipere voluit in tricesimo anno vitae suae, ut dicitur Luc. 3.
              Ergo et similiter apud nos debet usque ad tempus perfectae aetatis differri.</p>
            <p xml:id="ta-l4d4q3-d1e159">Praeterea, medicina efficax debet sumi quando maxime potest juvare. Sed Baptismus
              maxime juvaret in fine vitae, vel saltem in perfecta aetate; quia per ipsum omnia
              delicta adolescentiae et juventutis solverentur. Ergo usque tunc deberet differri.</p>
            <p xml:id="ta-l4d4q3-d1e162">Praeterea, magis afficitur homo ad ea quae ex seipso acquirit quam ad ea quae ab alio
              accipit; unde et illi qui ex propria acquisitione divitias habent, non sunt ita
              liberales sicut qui ab aliis acceperunt, ut dicit philosophus in 4 Ethic. Sed pueri
              qui baptizantur, quasi ab aliis Baptismum suscipiunt; adulti autem ex seipsis ad
              Baptismum accedunt. Ergo magis afficerentur ad fidem Christianam, quae in Baptismo
              suscipitur, si baptizarentur adulti, quam si baptizarentur infantes.</p>
            <p xml:id="ta-l4d4q3-d1e165">Sed contra, medicina debet quam citius morbo apponi. Sed Baptismus est medicina
              contra originale peccatum, quod etiam in pueris est. Ergo debet eis Baptismus dari
              statim.</p>
            <p xml:id="ta-l4d4q3-d1e169">Praeterea, melius est impedire malum ne fiat, quam jam factum destruere. Sed per
              Baptismum debilitatur fomes, ne dominetur in nobis, et in peccatum actuale ne nos
              praecipitet; et sic in pueritia susceptus futura peccata impedit. Ergo melius est tunc
              dari Baptismum quam postea ad destruendum peccata praeterita.</p>
          </div>
          <div xml:id="ta-l4d4q3-Dd1e173">
            <head xml:id="ta-l4d4q3-Hd1e175">Quaestiuncula 3</head>
            <p xml:id="ta-l4d4q3-d1e178">Ulterius. Videtur quod adultis usu rationis carentibus Baptisma dari non debeat. In
              adultis enim non solum per Baptismum originale, sed etiam actualia peccata solvuntur.
              Sed contra actuale peccatum quod quis ex seipso commisit, requiritur proprius motus
              liberi arbitrii. Ergo his adultis qui usum liberi arbitrii non habent, Baptismus dari
              non debet.</p>
            <p xml:id="ta-l4d4q3-d1e181">Praeterea, nulli contradicenti sacramentum exhiberi oportet. Sed quandoque amentes et
              furiosi contradicunt. Ergo eis Baptismus dari non debet.</p>
            <p xml:id="ta-l4d4q3-d1e184">Praeterea, dormientes secundum philosophum, vivunt vita plantae. Sed Baptismus non
              datur nisi viventi vita humana, quae est secundum animam rationalem. Ergo dormienti
              Baptismus dari non oportet.</p>
            <p xml:id="ta-l4d4q3-d1e187">Sed contra est quod Augustinus dicit 4 Confess., de amico suo, qui cum desperaretur,
              baptizatus est nesciens; et tamen in ipso Baptismus efficaciam habuit: quod patet ex
              hoc quod postea perversae suasioni contradixit. Ergo etiam carentibus usu rationis
              Baptismus dari potest.</p>
            <p xml:id="ta-l4d4q3-d1e191">Praeterea, pueri, qui nunquam habuerunt usum rationis, baptizantur. Ergo multo
              amplius illi qui aliquando habuerunt, quamvis nunc non habeant.</p>
          </div>
          <div xml:id="ta-l4d4q3-Dd1e196">
            <head xml:id="ta-l4d4q3-Hd1e198">Quaestiuncula 1</head>
            <p xml:id="ta-l4d4q3-d1e201">Respondeo dicendum, ad primam quaestionem, quod diversi status mundi comparantur
              diversis aetatibus unius hominis, sicut Augustinus dicit in Lib. 83 quaestionum. Unde
              sicut nullus status mundi fuit in quo esset humano generi praeclusa via salutis, ita
              nulla aetas hominis unius est in qua sibi via salutis praecludatur. Unde cum in pueris
              sit peccatum originale, per quod a consecutione aeternae salutis impediuntur, oportet
              quod eis adhiberi possit aliquod remedium ad removendum praedictum impedimentum. Hoc
              autem est Baptismus. Unde divinae misericordiae contradicit qui negat Baptismum
              parvulis posse exhiberi; et propter hoc haereticum est hoc dicere.</p>
            <p xml:id="ta-l4d4q3-d1e204">Ad primum ergo dicendum, quod pueri quamvis non habeant actum fidei, habent tamen
              habitum, quem in Baptismo suscipiunt, sicut et habitus aliarum virtutum. Sed si verbum
              domini intelligatur de actu fidei, tunc referendum est ad illos tantum qui per
              doctrinam apostolorum imbuendi erant, de quibus praedixerat: <quote xml:id="ta-l4d4q3-Qd1e206">praedicate
                Evangelium omni creaturae</quote>; nulli enim eorum quibus Evangelium praedicandum
              erat, Baptismus dari debebat, nisi crederet.</p>
            <p xml:id="ta-l4d4q3-d1e210">Ad secundum dicendum, quod obligatio in Baptismo non fit ad aliquid ad quod non omnis
              homo teneatur.</p>
            <p xml:id="ta-l4d4q3-d1e213">Ad tertium dicendum, quod sicut ille qui ascribitur ad militiam non oportet quod
              statim in pugnam vadat, sed quando opportunitas imminet; ita nec ille qui in Baptismo
              ascribitur ad divinas actiones, oportet quod statim ad eas admittatur, sed quando
              tempus opportunum fuerit.</p>
          </div>
          <div xml:id="ta-l4d4q3-Dd1e217">
            <head xml:id="ta-l4d4q3-Hd1e219">Quaestiuncula 2</head>
            <p xml:id="ta-l4d4q3-d1e222">Ad secundam quaestionem dicendum, quod magis laudabile est quod pueri quam citius
              poterint baptizentur commode, non expectata perfecta aetate, propter tres rationes.
              Primo, quia propter imbecillitatem naturae de facili mori possunt et damnari; unde ut
              damnationis periculum evitetur, debent Baptismo praeveniri. Secundo propter
              infestationes Daemonum, qui non habent tantam potestatem in pueris baptizatis ab
              originali mundatis, quantum in illis qui adhuc originale habent, neque quantum ad
              nocumenta spiritualia, neque quantum ad nocumenta corporalia. Tertio, quia in pueritia
              facilius homo ad aliqua inducitur, et firmius inhaeret, secundum quod philosophus
              dicit in 2 Ethic., cap. 1: <quote xml:id="ta-l4d4q3-Qd1e224">non parum differt ex juvene confestim assuefieri,
                sed multum; magis autem omne</quote>; et hanc causam assignat Dionysius in fine
              Eccles. Hierarc. dicens: <quote xml:id="ta-l4d4q3-Qd1e227">tradit autem puerum sacris symbolis</quote>, idest
              sacramentalibus signis, <quote xml:id="ta-l4d4q3-Qd1e230">summus sacerdos, ut cum eis conversetur, et neque
                formetur in vitam alteram, nisi divina contemplantem semper</quote>.</p>
            <p xml:id="ta-l4d4q3-d1e234">Ad primum ergo dicendum, quod Christus suscepit Baptismum quasi ipsum instituens vel
              consecrans. Hoc autem ad doctoris vel sacerdotis officium pertinet, nuntiare viam
              salutis; et ideo ante tempus perfectae aetatis, quod competit esse in doctore vel
              sacerdote, baptizari non debuit. Nec est simile de aliis qui Baptismum suscipiunt, ut
              ab eo juventur.</p>
            <p xml:id="ta-l4d4q3-d1e237">Ad secundum dicendum, quod in Baptismo confertur gratia ad bene vivendum, et peccata
              tolluntur praeterita, et impediuntur futura; et ideo quamvis Baptismus in fine vitae
              susceptus plura peccata praeterita tolleret, tamen pauciora impediret, et ad pauciora
              bona promoveret; et ideo minus esset utilis. Praeterea multis casibus subjacet humana
              vita, et posset contingere ut qui Baptismum in fine accipere expectaret, morte subita
              praeventus expectatione sua fraudaretur.</p>
            <p xml:id="ta-l4d4q3-d1e240">Ad tertium dicendum, quod gratia baptismalis non est per acquisitionem hominis, sed
              dono Dei. Praeterea status paupertatis ante divitias acquisitas non inclinat affectum
              ut homo paupertatem sequatur, sed magis ut paupertatem fugiat; status autem peccati
              ante gratiam vel virtutem relinquit propter assuetudinem inclinationem in anima ut
              facilius in peccatum labatur; et ideo non est simile de acquisitione pecuniae, et
              gratiae vel virtutis.</p>
          </div>
          <div xml:id="ta-l4d4q3-Dd1e244">
            <head xml:id="ta-l4d4q3-Hd1e246">Quaestiuncula 3</head>
            <p xml:id="ta-l4d4q3-d1e249">Ad tertiam quaestionem dicendum, quod de amentibus distinguendum est. Quidam enim
              sunt qui ex nativitate amentes fuerunt, et nunquam habent aliqua lucida intervalla; et
              de talibus videtur esse idem judicium quod de pueris. Quidam autem amentiam
              incurrerunt ex infirmitate vel aliquo hujusmodi, et habent aliqua lucida intervalla;
              et de istis dicendum est, quod si antequam amentiam incurrerunt, vel dum habent lucida
              intervalla, fuerunt in proposito Baptismum suscipiendi, si necessitas sit, possunt
              baptizari, et Baptismi sacramentum suscipiunt, et rem sacramenti, etiam si tunc actu
              dissentiant quando baptizantur in amentia existentes. Si autem ante amentiam
              contradixerint, non recipiunt sacramentum neque rem sacramenti.</p>
            <p xml:id="ta-l4d4q3-d1e252">Ad primum ergo dicendum, quod sicut in adulto qui habet usum rationis, disponit ad
              gratiam baptismalem suscipiendam motus liberi arbitrii quem habet dum baptizatur; ita
              in amente motus liberi arbitrii quem habebat dum sanae mentis erat.</p>
            <p xml:id="ta-l4d4q3-d1e255">Ad secundum dicendum, quod effectus Baptismi in mente suscipitur, nec impeditur nisi
              ex contradictione mentis. Illi autem qui mentis usum non habent, non contradicunt
              mente, sed magis phantasia ducti; et ideo talis contradictio effectum Baptismi non
              impedit, quando mentis consensus praecessit.</p>
            <p xml:id="ta-l4d4q3-d1e258">Ad tertium dicendum, quod dormientes baptizandi non sunt, nisi periculum mortis
              immineat; et tunc similiter distinguendum est de dormientibus sicut de illis qui
              amentiam incurrunt post statum sanae mentis.</p>
          </div>
        </div>
        <div xml:id="ta-l4d4q3-Dd1e263" type="articulus">
          <head xml:id="ta-l4d4q3-Hd1e265">Articulus 2</head>

          <head xml:id="ta-l4d4q3-Hd1e268" type="questionTitle">Utrum aliqua indispositio voluntatis humanae possit effectum
            Baptismi impedire</head>
          <div xml:id="ta-l4d4q3-Dd1e271">
            <head xml:id="ta-l4d4q3-Hd1e273">Quaestiuncula 1</head>
            <p xml:id="ta-l4d4q3-d1e276">Ad secundum sic proceditur. Videtur quod nulla indispositio voluntatis humanae possit
              effectum Baptismi impedire. Ea enim quae sunt a natura, sunt magis permanentia quam ea
              quae sunt a voluntate. Sed originale est peccatum naturae, quod Baptismi effectum non
              impedit. Ergo nec aliqua indispositio voluntatis Baptismum in suo effectu impedire
              potest.</p>
            <p xml:id="ta-l4d4q3-d1e279">Praeterea, in naturalibus indispositio materiae non impedit effectum agentis
              totaliter, nisi quando contraria dispositio quae est in materia, est fortior quam
              virtus agentis, sicut patet de aquositate lignorum per comparationem ad calorem ignis.
              Sed virtus divina, quae in sacramentis secretius operatur salutem, ut Augustinus
              dicit, est potentior qualibet indispositione nostrae voluntatis. Ergo non potest
              propter indispositionem voluntatis effectus Baptismi totaliter tolli.</p>
            <p xml:id="ta-l4d4q3-d1e282">Praeterea, Baptismus, sicut et alia sacramenta, instrumentum est divinae
              misericordiae operantis salutem. Sed divina misericordia operans salutem etiam
              voluntatem in bonum mutat per gratiam praevenientem. Ergo et Baptismus indispositionem
              voluntatis magis tollit quam ab ea impediatur.</p>
            <p xml:id="ta-l4d4q3-d1e285">Sed contra, Rom. 2, super illud: <quote xml:id="ta-l4d4q3-Qd1e287">sine poenitentia sunt dona Dei et
                vocatio</quote>, dicit Ambrosius, quod gratia Dei in Baptismo non requirit nisi
              solam fidem et contritionem. Sed per haec duo tollitur omnis contrarietas voluntatis
              ad gratiam. Ergo requiritur ad Baptismum ut indispositio voluntatis tollatur.</p>
            <p xml:id="ta-l4d4q3-d1e292">Praeterea, secundum Augustinum, <quote xml:id="ta-l4d4q3-Qd1e294">qui creavit te sine te, non justificabit te
                sine te</quote>. Sed ille qui habet indispositam voluntatem, non cooperatur Deo,
              immo magis in contrarium operatur. Ergo in Baptismo non justificatur.</p>
          </div>
          <div xml:id="ta-l4d4q3-Dd1e299">
            <head xml:id="ta-l4d4q3-Hd1e301">Quaestiuncula 2</head>
            <p xml:id="ta-l4d4q3-d1e304">Ulterius. Videtur quod hujusmodi voluntatis indispositio non debeat dici fictio.
              Secundum enim unumquodque genus peccati contingit voluntatem esse indispositam ad
              baptismalis gratiae susceptionem. Sed fictio est speciale peccatum, quia opponitur
              speciali virtuti, scilicet veritati, ut patet per philosophum in 4 Ethic. Ergo non
              debet dici universale impedimentum baptismalis gratiae.</p>
            <p xml:id="ta-l4d4q3-d1e307">Praeterea, Augustinus dicit, quod fictus est qui non credit. Sed sicut in Baptismo
              datur fides, ita et aliae virtutes, et praecipue caritas, per quam aliquis fit filius
              Dei. Ergo fictio non magis debet poni impedimentum Baptismi, quam opposita aliarum
              virtutum.</p>
            <p xml:id="ta-l4d4q3-d1e310">Praeterea, secundum Augustinum aliquo modo fictus est qui indevotus accedit. Sed
              indevotio potest esse sine peccato mortali; talis autem non habet aliquod impedimentum
              Baptismi. Ergo impedimentum Baptismi non debet dici fictio.</p>
            <p xml:id="ta-l4d4q3-d1e313">Praeterea, secundum Augustinum, alio modo dicitur fictus qui aliter celebrat. Sed qui
              non servat formam Ecclesiae, non confert sacramentum, neque suscipit. Ergo talis
              fictio non est sacramenti impedimentum.</p>
            <p xml:id="ta-l4d4q3-d1e317">Praeterea, fictus alio modo ab Augustino dicitur qui contemnit suscipere. Sed talis
              non suscipit. Ergo talis fictio non impedit sacramenti effectum.</p>
          </div>
          <div xml:id="ta-l4d4q3-Dd1e321">
            <head xml:id="ta-l4d4q3-Hd1e323">Quaestiuncula 3</head>
            <p xml:id="ta-l4d4q3-d1e326">Ulterius. Videtur quod recedente fictione Baptismus effectum non consequatur. Opus
              enim mortuum nunquam vivificatur, ut infra, dist. 14, dicetur. Sed opus mortuum
              dicitur quod in peccato mortali factum est. Cum ergo ficte accedens ad Baptismum, in
              peccato mortali sit, Baptismus ille nunquam vivificari poterit, ut ei gratiam
              conferat.</p>
            <p xml:id="ta-l4d4q3-d1e329">Praeterea, effectus Baptismi est ab omni culpa et poena absolvere. Sed hoc non
              accidit recedente fictione: quia a poena peccatorum quae post Baptismum commisit, non
              absolvitur alias esset majoris efficaciae in ficte accedentibus quam in aliis, quibus
              ad deletionem sequentium peccatorum Baptismus non operatur. Ergo recedente fictione
              Baptismus non habet suum effectum.</p>
            <p xml:id="ta-l4d4q3-d1e332">Praeterea, sicut aliquis ficte accedit ad Baptismum, ita etiam ad Eucharistiam. Sed
              recedente fictione Eucharistiae effectum non percipit qui prius fictus accesserat.
              Ergo nec etiam recedente fictione aliquis Baptismi effectum percipit.</p>
            <p xml:id="ta-l4d4q3-d1e335">Sed contra, remota causa removetur effectus. Sed causa impediens effectum Baptismi
              erat fictio. Ergo remota fictione Baptismus effectum suum habebit.</p>
            <p xml:id="ta-l4d4q3-d1e339">Praeterea, cuilibet culpae in statu viae potest remedium adhiberi. Sed contra
              originalem culpam non est aliud remedium quam Baptismus. Ergo cum ficte accedentibus
              originale non remittatur, oporteret Baptismum iterari si recedente fictione Baptismus
              effectum suum non haberet quod est inconveniens et haereticum.</p>
          </div>
          <div xml:id="ta-l4d4q3-Dd1e344">
            <head xml:id="ta-l4d4q3-Hd1e346">Quaestiuncula 1</head>
            <p xml:id="ta-l4d4q3-d1e349">Respondeo dicendum ad primam quaestionem, quod duplex est effectus Baptismi. Primus
              est res et sacramentum, scilicet character. Et quia character non imprimitur ad
              praeparandum hominis voluntatem, ut aliquid bene fiat cum non sit habitus, sed
              potentia, ut dictum est, ideo hunc effectum voluntatis indispositio non impedit,
              dummodo aliqualis sit voluntas recipiendi sacramentum. Alius effectus est qui est res
              et non sacramentum, scilicet gratia, et quae ad ipsam consequuntur, per quae hominis
              voluntas praeparatur ut bene cooperetur; et ideo ad hunc effectum percipiendum non
              sufficit quaelibet voluntas sacramentum recipiendi, sed requiritur voluntas talis a
              qua removeatur omnis indispositio contraria gratiae baptismali quia contraria non se
              compatiuntur; unde manente contraria dispositione, Baptismus ultimum suum effectum
              habere non posset.</p>
            <p xml:id="ta-l4d4q3-d1e352">Ad primum ergo dicendum, quod peccatum originale eo ipso quod non est voluntarium
              voluntate hujus personae, habet quod in voluntate, in qua ultimus effectus Baptismi
              effici debet, indispositionem aliquam non causet; et ideo effectum Baptismi impedire
              non potest.</p>
            <p xml:id="ta-l4d4q3-d1e355">Ad secundum dicendum, quod de ratione voluntatis est ut cogi non possit; et ideo non
              est similis ratio de indispositione voluntatis et aliarum rerum naturalium, quae per
              violentam actionem agentis dispositiones contrarias admittunt.</p>
            <p xml:id="ta-l4d4q3-d1e358">Ad tertium dicendum, quod sicut in his quae ad esse naturae spectant, quaedam Deus
              operatur mediantibus rebus naturalibus, quaedam autem sibi reservavit, ita etiam in
              aliis quae ad gratiam pertinent, quaedam operatur mediantibus sacramentis, quaedam
              autem immediate operatur; et quandoque praeter legem naturae, sicut et miracula facit
              praeter rationes seminales seu naturales; et de hujusmodi est permutatio voluntatis
              eorum qui gratiae contrariam voluntatem habent non solum habitu (quod quandoque
              contingit in his qui non ficte accedunt, se ad gratiam disponentibus, quam in ipso
              momento Baptismi consequuntur), sed etiam eorum qui contrariam actu voluntatem habent,
              sicut de Paulo accidit; Act. 10.</p>
          </div>
          <div xml:id="ta-l4d4q3-Dd1e362">
            <head xml:id="ta-l4d4q3-Hd1e364">Quaestiuncula 2</head>
            <p xml:id="ta-l4d4q3-d1e367">Ad secundam quaestionem dicendum, quod ad hoc quod aliquis alicujus agentis effectum
              percipere debeat, oportet quod se habeat in debita dispositione ad causam agentem, et
              ad effectum percipiendum; et ideo indispositio voluntatis, quae effectum ultimum
              Baptismi impedit est duplex: una secundum ordinem ad ipsum sacramentum; alia secundum
              ordinem ad effectum sacramenti. Ad ipsum autem sacramentum contingit voluntatem esse
              indispositam dupliciter: uno modo per subtractionem necessarii; alio modo per
              positionem contrarii. Quia autem omnis actio est per contactum; ideo necessarium est
              quod recipiens sacramentum quodammodo contingat ipsum et per intellectum quem quidem
              contactum facit fides et per affectum quem contactum facit devotio; et ideo
              indispositus reputatur et qui non credit, et qui indevotus accedit. Similiter autem
              duplex est contrarium, quod subtrahi oportet. Unum est ex parte eorum quae exterius
              aguntur; et sic indispositus est qui aliter celebrat. Aliud est ex parte virtutis
              intrinsecae, quae secretius operatur salutem; et sic indispositus est qui contemnit.
              Similiter autem per comparationem ad effectum Baptismi, oportet quod disponatur
              aliquis adhibendo necessarium, scilicet fidem, quae cor purificat, et quod removeat
              contrarium, scilicet peccatum, per contritionem; et ideo Ambrosius dicit quod non sunt
              necessaria ex hac parte nisi fides et contritio, tamen contritio etiam in devotione
              includitur.</p>
            <p xml:id="ta-l4d4q3-d1e370">Ad primum ergo dicendum, quod fictio proprie est cum aliquis aliquid ostendit dicto
              vel facto, quod non est in rei veritate. Hoc autem contingit dupliciter. Uno modo
              quando ex hac intentione aliquid dicitur vel fit, ut aliud ostendatur quam rei veritas
              habet; et tunc fictio est speciale peccatum, et sic non accipitur hic. Alio modo
              quando aliquid ostenditur quod rei veritas non habet dicto vel facto, etiam si non
              propter hoc dicatur vel fiat; et sic accipitur hic fictio. Quicumque enim ad Baptismum
              accedit, ostendit se veteri vitae abrenuntiare, et novam inchoare; unde si voluntas
              ejus adhuc in vetustate vitae remaneat, aliud ostendit quam sit in rei veritate; et
              ideo est fictio.</p>
            <p xml:id="ta-l4d4q3-d1e373">Ad secundum dicendum, quod in sacramentis praecipue fides operatur, per quam
              sacramenta quodammodo continuantur suae causae principaliter agenti, et etiam ipsi
              recipienti; et ideo defectus fidei specialius pertinet ad fictionem quae est in
              sacramentis, quam defectus aliarum virtutum.</p>
            <p xml:id="ta-l4d4q3-d1e376">Ad tertium dicendum, quod devotio hic accipitur voluntas consequendi Baptismum
              totaliter, et quantum ad sacramentum et quantum ad rem sacramenti; et hujus devotionis
              defectus non potest sine peccato mortali esse; quamvis defectus devotionis prout
              importat fervorem caritatis in reverentia Dei et divinorum, possit esse sine peccato
              mortali.</p>
            <p xml:id="ta-l4d4q3-d1e380">Ad quartum dicendum, quod aliter celebrans quandoque non variat ea quae sunt de
              essentia sacramenti, et tunc confertur sacramentum; sed non consequitur aliquis rem
              sacramenti, nisi suscipiens sacramentum sit immunis a culpa aliter celebrantis.</p>
            <p xml:id="ta-l4d4q3-d1e383">Ad quintum dicendum, quod non loquimur hic de contemptu quo aliquis abjicit
              sacramentum non recipiens ipsum, sed quo aliquis parvipendit non aestimans in eo esse
              efficaciam ad salvandum.</p>
          </div>
          <div xml:id="ta-l4d4q3-Dd1e387">
            <head xml:id="ta-l4d4q3-Hd1e389">Quaestiuncula 3</head>
            <p xml:id="ta-l4d4q3-d1e392">Ad tertiam quaestionem dicendum, quod in Baptismo imprimitur character, qui est
              immediata causa disponens ad gratiam; et ideo, cum fictio non auferat characterem,
              recedente fictione, quae effectum characteris impediebat, character, qui est praesens
              in anima, incipit habere effectum suum; et ita Baptismus recedente fictione, effectum
              suum consequitur.</p>
            <p xml:id="ta-l4d4q3-d1e395">Ad primum ergo dicendum, quod Baptismus non habet efficaciam solum ex opere operante
              sed magis ex opere operato, quod est opus Dei et non hominis; et ideo non potest esse
              mortuum.</p>
            <p xml:id="ta-l4d4q3-d1e398">Ad secundum dicendum, quod Baptismus recedente fictione habet illum effectum quem
              prius habuisset, si fictio non fuisset; et ideo peccata praecedentia Baptismum
              remittit et quo ad culpam et quo ad poenam; sed peccata sequentia remittuntur virtute
              contritionis quae fictionem amovet, quantum ad culpam, sed non quantum ad poenam
              totaliter.</p>
            <p xml:id="ta-l4d4q3-d1e401">Ad tertium dicendum, quod in Eucharistia non imprimitur character cujus virtute
              possit aliquis virtutem sacramenti percipere fictione recedente; et ideo non est
              simile.</p>
          </div>
        </div>
        <div xml:id="ta-l4d4q3-Dd1e407" type="articulus">
          <head xml:id="ta-l4d4q3-Hd1e409">Articulus 3</head>

          <head xml:id="ta-l4d4q3-Hd1e412" type="questionTitle">Utrum praeter Baptismum fluminis debeant alia Baptismata
            esse</head>
          <div xml:id="ta-l4d4q3-Dd1e415">
            <head xml:id="ta-l4d4q3-Hd1e417">Quaestiuncula 1</head>
            <p xml:id="ta-l4d4q3-d1e420">Ad tertium sic proceditur. Videtur quod praeter Baptismum fluminis non debeant alia
              Baptismata esse. In omnibus enim quae sunt unius speciei, est unus modus generationis.
              Sed Baptismus est regeneratio in vitam spiritualem, quae est unius rationis in omnibus
              generatis. Ergo non debet esse regeneratio nisi unius modi, et ita tantum Baptismus
              fluminis.</p>
            <p xml:id="ta-l4d4q3-d1e423">Praeterea, Baptismus condividitur contra alia sacramenta novae legis. Sed alia
              sacramenta non multiplicantur: non enim sunt plures confirmationes neque plura
              sacerdotia, et sic de aliis. Ergo praeter Baptismum etiam fluminis non debet esse
              aliquod Baptisma.</p>
            <p xml:id="ta-l4d4q3-d1e426">Praeterea, sacramentum est genus Baptismi. Sed alia quae dicuntur Baptismata non sunt
              sacramenta, quia non servatur debita forma et debita materia. Ergo non sunt
              Baptismata.</p>
            <p xml:id="ta-l4d4q3-d1e429">Sed contra est quod Damascenus determinat plura genera Baptismatum.</p>
            <p xml:id="ta-l4d4q3-d1e433">Praeterea, Heb. 6, super: <quote xml:id="ta-l4d4q3-Qd1e435">Baptismatum doctrinae</quote>, dicit Glossa:
                <quote xml:id="ta-l4d4q3-Qd1e438">plura dicit quia est Baptisma aquae, poenitentiae, et sanguinis</quote>. Ergo
              sunt plura genera Baptismatum.</p>
          </div>
          <div xml:id="ta-l4d4q3-Dd1e443"> 
            <head xml:id="ta-l4d4q3-Hd1e445">Quaestiuncula 2</head>
            <p xml:id="ta-l4d4q3-d1e448">Ulterius. Videtur quod poenitentiae Baptismus non sufficiat ad salutem. Character
              enim baptismalis videtur esse de pertinentibus ad salutem, eo quod per ipsum
              distinguitur populus Dei a non populo Dei. Sed per Baptismum poenitentiae non
              imprimitur character. Ergo non sufficit ad salutem.</p>
            <p xml:id="ta-l4d4q3-d1e451">Praeterea, posita causa sufficiente superfluum videtur aliam causam addere. Si ergo
              Baptismus poenitentiae ad salutem sufficeret necessitate imminente, tunc aliquis
              necessitatis articulum evadens non deberet Baptismo aquae baptizari: quod falsum
              est.</p>
            <p xml:id="ta-l4d4q3-d1e454">Praeterea, aetas puerilis magis est ad misericordiam inclinans quam aetas perfecta,
              ut patet per Glossam Rom. 5 super illud: <quote xml:id="ta-l4d4q3-Qd1e456">vix pro justo quis moritur</quote> et
              cetera. Sed pueris non remittitur peccatum originale pro sola fide et contritione
              aliorum, nisi Baptismus aquae eis adhibeatur. Ergo videtur quod nec adultis remittatur
              originale et actuale simul sine Baptismo aquae.</p>
            <p xml:id="ta-l4d4q3-d1e460">Sed contra, salus hominis cum sit de maximis bonis, non potest homini invito auferri.
              Sed in potestate hominis est impedire alium ne baptizetur Baptismo aquae. Ergo sine
              Baptismo aquae per solam fidem et contritionem potest esse salus.</p>
            <p xml:id="ta-l4d4q3-d1e464">Praeterea, Rom. 6, 23, dicitur: <quote xml:id="ta-l4d4q3-Qd1e466" ana="#rom6_23">gratia Dei vita aeterna</quote>. Sed contritio
              non est sine gratia. Ergo qui habet, fidem et contritionem, etiam sine Baptismo aquae
              salvatur.</p>
          </div>
          <div xml:id="ta-l4d4q3-Dd1e471">
            <head xml:id="ta-l4d4q3-Hd1e473">Quaestiuncula 3</head>
            <p xml:id="ta-l4d4q3-d1e476">Ulterius. Videtur quod Baptismus sanguinis non suppleat vicem Baptismi aquae.
              Baptismus enim aquae habet efficaciam ex opere operato, Baptismus autem sanguinis
              solum ex opere operante; unde sine caritate non prodest, ut dicitur 1 Corinth. 13. Sed
              in pueris nihil habet efficaciam ex opere operante, quia usum liberi arbitrii non
              habent. Ergo in eis Baptismus sanguinis non supplet vicem Baptismi aquae.</p>
            <p xml:id="ta-l4d4q3-d1e479">Praeterea, in Baptismo sanguinis non est nisi poena et causa. Sed poena quandoque non
              est proportionata ad tollendam totam poenam debitam pro peccatis; nec etiam devotio ad
              causam passionis, cum quis pro Deo patitur, ad hoc sufficeret. Ergo Baptismus
              sanguinis non semper totam poenam debitam pro peccatis tollit, et ita non supplet in
              omnibus vicem Baptismi aquae.</p>
            <p xml:id="ta-l4d4q3-d1e482">Praeterea, alia multa sunt genera supererogationum, sicut virginitas, cui etiam
              debetur aureola; et doctrina, et hujusmodi. Sed haec non supplent locum Baptismi. Ergo
              nec martyrium, ut videtur.</p>
            <p xml:id="ta-l4d4q3-d1e485">Sed contra est quod Augustinus dicit de Cypriano, quod si quid in eo purgandum erat,
              passionis falce ablatum est. Ergo Baptismus sanguinis purgat universaliter, et etiam
              supplet locum Baptismi aquae.</p>
            <p xml:id="ta-l4d4q3-d1e489">Praeterea, Baptismus aquae efficaciam habet ex passione Christi, cui nos conformat.
              Sed similiter Baptismus sanguinis nos passioni Christi conformat. Ergo supplet vicem
              Baptismi.</p>
          </div>
          <div xml:id="ta-l4d4q3-Dd1e494">
            <head xml:id="ta-l4d4q3-Hd1e496">Quaestiuncula 4</head>
            <p xml:id="ta-l4d4q3-d1e499">Ulterius. Videtur quod Baptismus aquae sit potior quam Baptismus sanguinis. Baptismus
              enim sanguinis efficaciam habet ex opere operante illius qui patitur, Baptismus autem
              aquae ex passione Christi. Cum ergo passio Christi sit efficacior quam opus operans
              alicujus puri hominis, Baptismus aquae nobilior erit quam Baptismus sanguinis.</p>
            <p xml:id="ta-l4d4q3-d1e502">Praeterea, per Baptismum aquae datur homini gratia per quam debetur ei aurea, sed per
              Baptismum sanguinis debetur homini aureola. Ergo cum aurea sit nobilior quam aureola,
              et Baptismus aquae erit nobilior quam Baptismus sanguinis.</p>
            <p xml:id="ta-l4d4q3-d1e505">Sed contra est quod dicitur in Glossa, Judic. 6: <quote xml:id="ta-l4d4q3-Qd1e507">Baptismus in sanguine
                puriores reddit quam Baptismus aquae</quote>.</p>
          </div>
          <div xml:id="ta-l4d4q3-Dd1e512">
            <head xml:id="ta-l4d4q3-Hd1e514">Quaestiuncula 1</head>
            <p xml:id="ta-l4d4q3-d1e517">Respondeo dicendum ad primam quaestionem, quod proprie loquendo, unum est tantum
              Baptisma, quod in aqua celebratur sub determinata forma verborum, de qua dominus dicit
              Matth. ult., 19: <quote xml:id="ta-l4d4q3-Qd1e519" ana="#mt28_19">docete omnes gentes, baptizantes eos in nomine patris et filii
                et spiritus sancti</quote>. Alia autem dicuntur Baptismata per ordinem ad illud
              Baptisma; et hoc tripliciter. Primo dicitur aliquid Baptisma quasi signum hujus
              Baptismi; et sic diluvium dicitur Baptismus, inquantum significat nostrum Baptismum
              quantum ad salvationem spiritualis vitae ex salvatione humani generis tunc facta in
              arca, ut patet 1 Petr. 3, et transitus maris rubri, qui significat Baptismum nostrum
              quantum ad liberationem a servitute Daemonum, ut dicitur 1 Corinth. 10 et ablutiones
              quae fiebant in lege, quae significant nostrum Baptisma quantum ad purgationem
              peccatorum quae in ipso fit. Alio modo dicitur Baptisma quasi causa aliqua nostri
              Baptismi; et sic Baptismus Joannis dicitur Baptisma ut disponens ad nostrum Baptisma;
              et Baptisma quo Christus baptizatus est, ut dans efficaciam nostro Baptismo. Alio modo
              dicitur aliquid Baptismus secundum proportionem ad eumdem effectum; et sic dicitur
              Baptismus poenitentiae et Baptismus sanguinis de quibus Magister hic loquitur: vel
              quantum ad effectum secundarium, qui est consummatio in bono; et sic dicitur Baptismus
              spiritus, de quo dicitur Act. 1. Et haec novem genera Baptismatum ponit Damascenus;
              sed Magister hic tangit illa tantum quae habent convenientiam cum sacramento Baptismi
              in principali effectu.</p>
            <p xml:id="ta-l4d4q3-d1e523">Ad primum ergo dicendum, quod Baptismus sanguinis et Baptismus poenitentiae habent
              vim eamdem regenerandi cum Baptismo aquae; quia Baptismus sanguinis et poenitentiae
              non valent ad regenerationem nisi ei qui habet Baptismum aquae in proposito, scilicet
              quando articulus necessitatis non contemptus religionis sacramentum excludit, ut in
              littera dicitur, et sic quodammodo agunt in vi Baptismi aquae.</p>
            <p xml:id="ta-l4d4q3-d1e526">Ad secundum dicendum quod alia sacramenta non sunt tantae necessitatis sicut
              Baptismus; et ideo non oportuit quod haberent aliqua supplentia cum articulus
              necessitatis sacramentum excludit.</p>
            <p xml:id="ta-l4d4q3-d1e529">Ad tertium dicendum, quod duo Baptismata de quibus Magister facit mentionem in
              littera, non conveniunt cum Baptismi sacramento in significando, sed solum in
              causando; et ideo non proprie possunt dici sacramenta: propter quod in littera dicitur
              quod tales suscipiunt rem sacramenti sine sacramento.</p>
          </div>
          <div xml:id="ta-l4d4q3-Dd1e533">
            <head xml:id="ta-l4d4q3-Hd1e535">Quaestiuncula 2</head>
            <p xml:id="ta-l4d4q3-d1e538">Ad secundam quaestionem dicendum, quod aliquid dicitur ad salutem dupliciter. Uno
              modo simpliciter et absolute; et sic Baptismus poenitentiae sine Baptismo aquae non
              sufficit ad salutem. Alio modo secundum quid et in casu; et sic sufficit, quando
              articulus necessitatis sacramentum excludit ne actu percipi possit. Tunc enim quamvis
              sit poenitentia sine Baptismo in actu est tamen cum desiderio et proposito Baptismi;
              et voluntas pro facto reputatur ei qui non habet tempus operandi.</p>
            <p xml:id="ta-l4d4q3-d1e541">Ad primum ergo dicendum, quod eadem ratio est de charactere baptismali, et de
              ablutione aquae exteriori: quia utrumque simpliciter est necessarium ad salutem, sed
              in casu sufficit propositum, quando articulus necessitatis sacramentum excludit.</p>
            <p xml:id="ta-l4d4q3-d1e544">Ad secundum dicendum, quod ratio illa procederet bene, si Baptismus poenitentiae
              esset simpliciter et absolute ad salutem sufficiens.</p>
            <p xml:id="ta-l4d4q3-d1e547">Ad tertium dicendum, quod quamvis puerorum aetas sit magis miserabilis, tamen oportet
              si salvari debeant, quod in eis aliqua causa salutis sit. Et quia per proprium motum
              liberi arbitrii salvari non possunt, oportet quod per sacramentum Baptismi salventur.
              Plus enim valet adulto fides propria, quam parvulo fides aliena. Quod enim aliquando
              fides aliena puero ad salutem sufficiebat cum aliqua protestatione hoc erat inquantum
              illa protestatio habebat vim sacramenti quam nunc habet Baptismus aquae.</p>
          </div>
          <div xml:id="ta-l4d4q3-Dd1e551">
            <head xml:id="ta-l4d4q3-Hd1e553">Quaestiuncula 3</head>
            <p xml:id="ta-l4d4q3-d1e556">Ad tertiam quaestionem dicendum, quod Baptismus aquae efficaciam habet a passione
              Christi, inquantum eam sacramentaliter repraesentat; Baptismus autem sanguinis
              passioni Christi conformat realiter, non sacramentali repraesentatione; et ideo in his
              quae sacramentalia sunt Baptismus sanguinis non supplet vicem Baptismi aquae, sicut
              est impressio characteris et hujusmodi, sed in eo quod est res tantum, supplet
              totaliter vicem Baptismi aquae quando articulus necessitatis sacramentum excludit.
              Sicut enim in Baptismo aquae liberatur homo ab omni culpa praecedente et poena, ita in
              Baptismo sanguinis.</p>
            <p xml:id="ta-l4d4q3-d1e559">Ad primum ergo dicendum, quod Baptismus sanguinis non habet hoc tantum ex opere
              operante, neque quantum ad poenam qua aliquis martyrium excipit: quam contingit non
              esse sufficientem ad satisfaciendum pro peccato; neque quantum ad devotionem justae
              voluntatis: quia contingit quod voluntate majori caritate informata aliquis sine
              martyrio non potest ab omni poena liberari, sed hoc habet ex imitatione passionis
              Christi; unde de martyribus dicitur Apocal. 7, 14: <quote xml:id="ta-l4d4q3-Qd1e561">laverunt stolas suas in
                sanguine agni</quote>; et ideo pueri quamvis liberum arbitrium non habeant, si
              occidantur pro Christo, in suo sanguine baptizati salvantur.</p>
            <p xml:id="ta-l4d4q3-d1e565">Ad secundum dicendum, quod quamvis illa poena in se considerata, non esset sufficiens
              ad liberandum ab omni poena peccati, tamen relata ad causam passionis, accipit
              efficaciam a passione Christi, cui aliquis per talem poenam conformatur, et ex hoc ab
              omni poena absolvere potest.</p>
            <p xml:id="ta-l4d4q3-d1e568">Ad tertium dicendum, quod in aliis supererogationis vel perfectionis operibus vel
              statibus, non est ita expressa conformitas ad passionem Christi sicut in Baptismo
              sanguinis, neque etiam in Baptismo poenitentiae; et ideo non oportet quod in eis omnis
              poena dimittatur. Tamen in vitis patrum dicitur, quod quidam patrum vidit eamdem
              gratiam descendentem super eum qui habitum religionis assumit, et super eum qui
              baptizatur. Sed hoc non est, quia talis a satisfactione absolvatur, sed quia eo ipso
              quod suam voluntatem etiam in servitutem redigit propter Deum, plenarie jam pro omni
              peccato satisfecit, quia eum cariorem habet omnibus rebus mundi, de quibus tantum
              posset dare quod eleemosynis omnia peccata redimeret, etiam quantum ad poenam.</p>
          </div>
          <div xml:id="ta-l4d4q3-Dd1e572">
            <head xml:id="ta-l4d4q3-Hd1e574">Quaestiuncula 4</head>
            <p xml:id="ta-l4d4q3-d1e577">Ad quartam quaestionem dicendum, quod uterque Baptismus habet efficaciam a passione
              Christi, secundum quod ei conformat. Et quia Baptismus aquae conformat ei sacramentali
              significatione, Baptismus autem sanguinis realiter; ideo quantum ad sacramentalia
              excedit Baptismus aquae, sicut est impressio characteris, et hujusmodi; sed quantum ad
              ea quae sunt res sacramenti, excedit Baptismus sanguinis, quia et gratia in Baptismo
              sanguinis magis augetur habenti, et amplior datur non habenti, si impedimentum non
              adsit; et remissio peccatorum quamvis non sit plenior, quia uterque omnem poenam et
              culpam tollit, tamen est in Baptismo sanguinis efficacior et fructuosior, quia
              secundis maculis non inquinatur, ut Damascenus dicit. Quod enim quidam dicunt, quod in
              Baptismo sanguinis gratia non confertur, apparet falsum esse in pueris qui pro Christo
              occiduntur, et etiam in adultis, quibus potest in ipso actu passionis gratia dari,
              sicut et in Baptismo aquae, si se ad eam disposuerint, et obicem aliquem non ponant
              spiritui sancto. Et hoc patet per Augustinum, qui loquens de comparatione horum
              Baptismatum, ait: <quote xml:id="ta-l4d4q3-Qd1e579">baptizatus confitetur fidem suam coram sacerdote, martyr
                coram persecutore; ille post professionem aspergitur aqua, hic sanguine; ille per
                impositionem manus pontificis recipit spiritum sanctum, hic templum efficitur
                spiritus sancti</quote>. Nullus autem efficitur templum spiritus sancti nisi gratiam
              accipiendo.</p>
            <p xml:id="ta-l4d4q3-d1e583">Ad primum ergo dicendum, quod etiam Baptismus sanguinis efficaciam habet a passione
              Christi, cui expressius conformat quam Baptismus aquae.</p>
            <p xml:id="ta-l4d4q3-d1e586">Ad secundum dicendum, quod in Baptismo sanguinis aliquis non solum aureolam meretur,
              sed etiam auream per gratiam tunc collatam, vel augmentatam.</p>
          </div>
        </div>
        <div xml:id="ta-l4d4q3-Dd1e591">
          <head xml:id="ta-l4d4q3-Hd1e593">Expositio textus</head>
          <p xml:id="ta-l4d4q3-d1e596"><quote xml:id="ta-l4d4q3-Qd1e597">Omnes parvuli qui in Baptismo ab originali mundantur, sacramentum et rem
              suscipiunt</quote>. Non tamen soli parvuli, sed etiam adulti quandoque. Tamen de
            parvulis non est dubium quin recipiant; de adultis autem est, quia per fictionem
            impediri possent; et ideo parvulis potius exemplificat. <quote xml:id="ta-l4d4q3-Qd1e600">Nisi poeniteat, eum
              veteris vitae</quote>. Contra. Ergo Baptismus non est primum sacramentum, sed
            poenitentia. Et dicendum, quod loquitur de poenitentia prout est virtus, non prout est
            sacramentum. <quote xml:id="ta-l4d4q3-Qd1e603">Non redire dimissa</quote> etc., hoc qualiter verum sit, infra,
            dist. 22, quaest. 1, art. 1, in corp., dicetur. <quote xml:id="ta-l4d4q3-Qd1e606">Induunt homines Christum
              aliquando</quote> et cetera. Induere Christum nihil aliud est quam Christi
            similitudinem assumere; quod contingit exterius per sacramentalem repraesentationem, et
            interius per realem imitationem. <quote xml:id="ta-l4d4q3-Qd1e609">Nec tantum passio vicem Baptismi implet, sed
              etiam fides et contritio, ubi necessitas excludit sacramentum</quote>. Contritio non
            totaliter supplet: quia non semper a tota poena absolvit, quamvis absolvat ab omni
            culpa. <quote xml:id="ta-l4d4q3-Qd1e612">Neque enim ille latro pro nomine Christi crucifixus est</quote>. Contra
            est quod Hieronymus dicit, quod Christus homicidii poenam in illo latrone fecit esse
            martyrium. Et dicendum quod habuit aliquid de martyrio, scilicet poenam, et justam
            voluntatem; et aliquid defecit ad martyrium, scilicet causa; sicut in innocentibus
            defuit justa voluntas; sed fuit poena et causa. <quote xml:id="ta-l4d4q3-Qd1e616">Quem regeneraturus eram,
              amisi</quote>. Amisisse se eum dicit, quia gaudium et meritum quod de baptizatione
            ejus habiturus erat, amisit differens Baptismum ejus usque ad solemne tempus secundum
            morem Ecclesiae qui tunc erat, vel usque ad perfectam instructionem. Iste autem gratiam
            Baptismi non amisit, quia cum desiderio ejus decessit; et hoc est verum quantum ad
            remissionem culpae, sed non quantum ad remissionem omnis poenae. <quote xml:id="ta-l4d4q3-Qd1e619">Ubi tota
              sacramenta Baptismi complentur</quote>. Verum est quantum ad id quod est tantum res in
            sacramento. <quote xml:id="ta-l4d4q3-Qd1e622">Aeterno supplicio puniendos</quote>, supplicium improprie nominat
            poenam damni, quam solam pueri sustinebunt, ut in 2 Lib., dist. 33, quaest. 2, art. 2,
            dictum est. <quote xml:id="ta-l4d4q3-Qd1e625">Quia fidelium consortio non separantur</quote>. Orationes tamen illae
            non sunt pro eis suffragia, sed gratiarum actiones.</p>
        </div>
      </div>
    </body>
  </text>
</TEI>