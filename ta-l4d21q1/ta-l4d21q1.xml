<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 21, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 21, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="373a"/>
      </div>
    </front>
    <body>
      <div xml:id="ta-l4d21q1">
        <head xml:id="ta-l4d21q1-Hd1e97">Librum IV, Distinctio 21, Quaestio 1</head>
        <div xml:id="ta-l4d21q1-Dd1e100">
          <head xml:id="ta-l4d21q1-Hd1e102">Prooemium</head>
          <p xml:id="ta-l4d21q1-d1e105">Postquam determinavit Magister de tempore poenitentiae, hic movet quasdam quaestiones
            contra determinata, et eas solvit; et dividitur in partes duas: in prima movet
            quaestionem circa tempus poenitentiae; in secunda circa confessionem quae a
            poenitentibus requiritur, ibi: <quote xml:id="ta-l4d21q1-Qd1e107">post hoc considerandum est</quote> et cetera.
            Prima in tres: in prima movet quaestionem circa determinata. Dixerat enim, quod tempus
            poenitentiae usque ad finem vitae datur; et cum omnia per poenitentiam in hac vita
            dimittantur peccata, inquirit, utrum post hanc vitam aliqua peccata dimitti possint;
            secundo determinat veritatem secundum auctoritates sanctorum, ibi: <quote xml:id="ta-l4d21q1-Qd1e110">quod aliqua
              post hanc vitam remittantur, Christus ostendit in Evangelio</quote>; in tertia
            refellit quorumdam responsionem ad auctoritates, ibi: <quote xml:id="ta-l4d21q1-Qd1e113">sed forte dices, illud esse
              accipiendum de poena peccati</quote>. Circa secundum duo facit: primo determinat
            veritatem quaestionis motae; secundo ex veritate determinata quamdam dubitationem movet,
            ibi: <quote xml:id="ta-l4d21q1-Qd1e116">hic objici potest</quote> et cetera. Circa primum duo facit: primo ostendit
            quod post hanc vitam aliqua peccata dimittuntur in Purgatorio; secundo ostendit quod
            quidam tardius a peccatis ibi purgantur, ibi: <quote xml:id="ta-l4d21q1-Qd1e119">in illo autem igne Purgatorio alii
              tardius, alii citius purgantur. Post haec autem considerandum est</quote> et cetera.
            Hic movet quaestiones circa determinata prius de confessione: et primo ex parte
            confitentis; secundo ex parte confessoris, qui scilicet confessionem audit, ibi:
              <quote xml:id="ta-l4d21q1-Qd1e123">caveat autem sacerdos ne peccata confitentium aliis prodat</quote>. Circa
            primum duo quaerit: primo utrum quis debeat singula peccata confiteri quae non fecit,
            ibi: <quote xml:id="ta-l4d21q1-Qd1e126">sicut autem poenitens celare non debet peccatum suum, quia superbia est; ita
              nec humilitatis causa fateri se reum illius quod se non commisisse noscit. Caveat
              autem sacerdos ne peccata poenitentium aliis prodat</quote>. Hic etiam duo determinat
            ex parte confessoris: primo ut peccatum celet; secundo quod non quisque sacerdos
            confessionem cujuslibet audiat, ibi: <quote xml:id="ta-l4d21q1-Qd1e129">quod vero dictum est, ut poenitens eligat
              sacerdotem scientem ligare et solvere, videtur contrarium ei quod in canonibus
              reperitur</quote>. Hic est triplex quaestio. Prima de Purgatorio. Secunda de
            confessione generali. Tertia de sigillo confessionis quo peccata celantur. Circa primum
            quaeruntur tria: 1 de ipso Purgatorio; 2 de ligno, feno, et stipula, quae in Purgatorio
            purgantur; 3 de effectu Purgatorii.</p>

        </div>
        <div xml:id="ta-l4d21q1-Dd1e134" type="articulus">
          <head xml:id="ta-l4d21q1-Hd1e136">Articulus 1</head>

          <head xml:id="ta-l4d21q1-Hd1e139" type="questionTitle">Utrum Purgatorium sit post hanc vitam</head>

          <div xml:id="ta-l4d21q1-Dd1e142">
            <head xml:id="ta-l4d21q1-Hd1e144">Quaestiuncula 1</head>
            <p xml:id="ta-l4d21q1-d1e147">Ad primum sic proceditur. Videtur quod Purgatorium non sit post hanc vitam. Apoc. 14,
              13, dicitur: <quote xml:id="ta-l4d21q1-Qd1e149">beati mortui qui in domino moriuntur. Amodo jam dicit spiritus ut
                requiescant a laboribus suis</quote>. Ergo his qui in domino moriuntur, non manet
              aliquis Purgatorius labor post hanc vitam; nec illis qui non in domino moriuntur, quia
              illi purgari non possunt. Ergo Purgatorium post hanc vitam non est.</p>
            <p xml:id="ta-l4d21q1-d1e153">Praeterea, sicut se habet caritas ad praemium aeternum, ita peccatum mortale ad
              supplicium aeternum. Sed decedentes in peccato mortali statim ad supplicium aeternum
              deportantur. Ergo decedentes in caritate statim ad praemium vadunt; et ita non manet
              eis aliquod Purgatorium post hanc vitam.</p>
            <p xml:id="ta-l4d21q1-d1e156">Praeterea, Deus, qui est summe misericors, pronior est ad praemiandum bona quam ad
              puniendum mala. Sed sicut illi qui sunt in statu caritatis, faciunt aliqua mala quae
              non sunt digna supplicio aeterno; ita qui sunt in peccato mortali, interdum faciunt
              aliqua bona ex genere, quae non sunt digna praemio aeterno. Ergo cum illa bona non
              praemientur in damnandis post hanc vitam; nec illa mala debent post hanc vitam puniri;
              et sic idem quod prius.</p>
            <p xml:id="ta-l4d21q1-d1e159">Sed contra, 2 Mach. 12, 46, dicitur: <quote xml:id="ta-l4d21q1-Qd1e161">sancta et salubris est cogitatio pro
                defunctis exorare, ut a peccatis solvantur</quote>. Sed pro defunctis qui sunt in
              Paradiso, non est orandum, quia illi nullo indigent; nec iterum pro illis qui sunt in
              Inferno, quia illi a peccatis solvi non possunt. Ergo post hanc vitam sunt aliqui a
              peccatis nondum absoluti, qui solvi possunt; et tales caritatem habent, sine qua non
              fit peccatorum remissio; quia <quote xml:id="ta-l4d21q1-Qd1e164">universa delicta operit caritas</quote>: Prov.
              10, 12. Unde ad mortem aeternam non devenient; quia <quote xml:id="ta-l4d21q1-Qd1e167">qui vivit et credit in me,
                non morietur in aeternum</quote>; Joan. 11, 26: nec ad gloriam inducentur nisi
              purgati; quia nihil immundum ad illam perveniet, ut patet Apoc. ult. Ergo aliqua
              purgatio restat post hanc vitam.</p>
            <p xml:id="ta-l4d21q1-d1e172">Praeterea, Gregorius Nyssenus dicit: <quote xml:id="ta-l4d21q1-Qd1e174">si aliquis Christo amico consentiens in
                hac vita purgare peccata minus potuerit, post transitum hinc per Purgatorii ignis
                conflationem expeditur</quote>. Ergo post hanc vitam restat aliqua purgatio.</p>

          </div>
          <div xml:id="ta-l4d21q1-Dd1e179">
            <head xml:id="ta-l4d21q1-Hd1e181">Quaestiuncula 2</head>
            <p xml:id="ta-l4d21q1-d1e184">Ulterius. Videtur quod non sit idem locus quo animae purgantur, et quo damnati
              puniuntur. Quia poena damnatorum est aeterna, ut dicitur Matth. 25, 46: <quote xml:id="ta-l4d21q1-Qd1e186" ana="#mt25_46">ibunt
                hi in ignem aeternum</quote>. Sed Purgatorius ignis est temporalis, ut supra
              Magister dixit. Ergo non simul puniuntur hi et illi eodem igne; et sic oportet loca
              esse distincta.</p>
            <p xml:id="ta-l4d21q1-d1e190">Praeterea, poena Inferni nominatur pluribus nominibus, ut in Psalm. 10, <quote xml:id="ta-l4d21q1-Qd1e192">ignis,
                sulphur, et spiritus procellarum</quote> et cetera. Sed poena Purgatorii non nisi
              uno nomine nominatur, scilicet ignis. Ergo non eodem igne et eodem loco puniuntur.</p>
            <p xml:id="ta-l4d21q1-d1e196">Praeterea, Hugo de sancto Victore dicit: <quote xml:id="ta-l4d21q1-Qd1e198">probabile est quod in his locis
                puniuntur in quibus commiserunt culpam</quote>. Gregorius etiam in Dial., narrat
              quod germanus episcopus Capuanus Paschasium qui in balneis purgabatur, invenit. Ergo
              in loco Inferni non purgantur, sed in hoc mundo.</p>
            <p xml:id="ta-l4d21q1-d1e202">Sed contra est quod Gregorius dicit, quod sicut sub eodem igne aurum rutilat et palea
              fumat; ita sub eodem igne peccator crematur, et electus purgatur. Ergo idem est ignis
              Purgatorii et Inferni; et sic in eodem loco sunt.</p>
            <p xml:id="ta-l4d21q1-d1e206">Praeterea, sancti patres ante adventum Christi fuerunt in loco digniori quam sit
              locus in quo purgantur animae post mortem; quia non erat ibi aliqua poena sensibilis.
              Sed locus ille erat conjunctus Inferno, vel idem quod Infernus; alias Christus ad
              Limbum descendens non diceretur ad Inferos descendisse. Ergo et Purgatorium est in
              eodem loco, vel juxta Infernum.</p>

          </div>
          <div xml:id="ta-l4d21q1-Dd1e210">
            <head xml:id="ta-l4d21q1-Hd1e212">Quaestiuncula 3</head>
            <p xml:id="ta-l4d21q1-d1e215">Ulterius. Videtur quod poena Purgatorii non excedat omnem poenam temporalem hujus
              vitae. Quanto enim aliquid est magis passivum, tanto magis affligitur, si sensum
              laesionis habeat. Sed corpus est magis passivum quam anima separata; tum quia habet
              contrarietatem ad ignem agentem; tum quia habet materiam quae est susceptiva
              qualitatis agentis: quod de anima non potest dici. Ergo major est poena quam corpus
              patitur in hoc mundo, quam poena qua anima purgatur post hanc vitam.</p>
            <p xml:id="ta-l4d21q1-d1e218">Praeterea, poena Purgatorii directe ordinatur contra venialia. Sed venialibus, cum
              sint levissima peccata, levissima poena debetur, si secundum mensuram delicti sit
              plagarum modus. Ergo poena Purgatorii est levissima.</p>
            <p xml:id="ta-l4d21q1-d1e221">Praeterea, reatus, cum sit effectus culpae, non intenditur nisi culpa intendatur. Sed
              in illo cui jam culpa dimissa est, non potest culpa intendi. Ergo in eo cui culpa
              mortalis dimissa est, pro quo non plene satisfecit, reatus non crescit in morte. Sed
              in hac vita non erat ei reatus respectu gravissimae poenae. Ergo poena quam patietur
              post hanc vitam non erit ei gravior omni poena istius vitae.</p>
            <p xml:id="ta-l4d21q1-d1e224">Sed contra est quod Augustinus dicit in quodam sermone: <quote xml:id="ta-l4d21q1-Qd1e226">ille ignis Purgatorii
                durior erit quam quidquid in hoc saeculo poenarum aut sentire aut videre aut
                cogitare quis potest</quote>.</p>
            <p xml:id="ta-l4d21q1-d1e231">Praeterea, quanto poena est universalior, tanto major. Sed anima separata tota
              punitur, cum sit simplex; non autem ita est de corpore. Ergo illa poena quae est
              animae separatae, est major omni poena quam corpus patitur.</p>

          </div>
          <div xml:id="ta-l4d21q1-Dd1e236">
            <head xml:id="ta-l4d21q1-Hd1e238">Quaestiuncula 4</head>
            <p xml:id="ta-l4d21q1-d1e241">Ulterius. Videtur quod illa poena sit voluntaria. Quia illi qui sunt in Purgatorio,
              rectum cor habent. Sed haec est rectitudo cordis, ut quis voluntatem suam voluntati
              divinae conformet, ut Ambrosius dicit. Ergo cum Deus velit eos puniri, ipsi illam
              poenam voluntarie sustinent.</p>
            <p xml:id="ta-l4d21q1-d1e244">Praeterea, omnis sapiens vult illud sine quo non potest pervenire ad finem intentum.
              Sed illi qui sunt in Purgatorio, sciunt se non posse pervenire ad gloriam nisi prius
              puniantur. Ergo volunt puniri.</p>
            <p xml:id="ta-l4d21q1-d1e247">Sed contra, nullus petit liberari a poena quam voluntarie sustinet. Sed illi qui sunt
              in Purgatorio, petunt liberari, sicut patet per multa quae in dialogo narrantur. Ergo
              non sustinent illam poenam voluntarie.</p>

          </div>
          <div xml:id="ta-l4d21q1-Dd1e251">
            <head xml:id="ta-l4d21q1-Hd1e253">Quaestiuncula 5</head>
            <p xml:id="ta-l4d21q1-d1e256">Ulterius. Videtur quod animae in Purgatorio per Daemones puniantur. Quis, sicut
              infra, dist. 47, in fine, dicit Magister, illos habebunt tortores in poenis quos
              habuerunt incentores in culpa. Sed Daemones incitant ad culpam non solum mortalem, sed
              etiam venialem, quando aliud non possunt. Ergo etiam in Purgatorio ipsi animas pro
              peccatis venialibus torquebunt.</p>
            <p xml:id="ta-l4d21q1-d1e259">Praeterea, purgatio a peccatis competit justis et in hac vita et post hanc vitam. Sed
              in hac vita purgantur per poenas a Diabolo inflictas, sicut patet de Job. Ergo etiam
              post hanc vitam punientur a Daemonibus purgandi.</p>
            <p xml:id="ta-l4d21q1-d1e262">Sed contra, injustum est ut qui de aliquo triumphavit, ei subjiciatur post triumphum.
              Sed illi qui sunt in Purgatorio, de Daemonibus triumphaverunt sine peccato mortali
              decedentes. Ergo non subjicientur eis puniendi per eos.</p>
          </div>
          <div xml:id="ta-l4d21q1-Dd1e266">
            <head xml:id="ta-l4d21q1-Hd1e268">Quaestiuncula 1</head>
            <p xml:id="ta-l4d21q1-d1e271">Respondeo dicendum ad primam quaestionem, quod ex illis quae supra determinata sunt,
              satis potest constare, Purgatorium esse post hanc vitam. Si enim per contritionem
              deleta culpa non tollitur ex toto reatus poenae, nec etiam semper venialia dimissis
              mortalibus tolluntur; et justitia. Dei hoc exigit ut peccatum per poenam debitam
              ordinetur; oportet quod ille qui post contritionem de peccato et absolutionem decedit
              ante satisfactionem debitam, post hanc vitam puniatur; et ideo illi qui Purgatorium
              negant, contra divinam justitiam loquuntur; et propter hoc erroneum est, et a fide
              alienum. Unde Gregorius Nyssenus post praedicta verba subjungit: <quote xml:id="ta-l4d21q1-Qd1e273">hoc
                praedicamus, dogma veritatis servantes, et ita credimus; hoc etiam universalis
                Ecclesia tenet, pro defunctis exorans ut a peccatis solvantur</quote>; quod non
              potest nisi de illis qui sunt in Purgatorio intelligi. Ecclesiae autem auctoritati
              quicumque resistit, haeresim incurrit.</p>
            <p xml:id="ta-l4d21q1-d1e277">Ad primum ergo dicendum, quod auctoritas illa loquitur de labore operationis ad
              merendum et non merendum, et non de labore passionis ad purgandum.</p>
            <p xml:id="ta-l4d21q1-d1e280">Ad secundum dicendum, quod malum non habet causam perfectam, sed ex singularibus
              defectibus contingit; sed bonum ex una causa perfecta consurgit, ut Dionysius dicit;
              et ideo quilibet defectus impedit a perfectione boni; sed non quodlibet bonum impedit
              consummationem aliquam mali; quia nunquam est malum sine aliquo bono: et ideo peccatum
              veniale impedit habentem caritatem ne ad perfectum bonum deveniat, scilicet vitam
              aeternam, quamdiu purgatur; sed peccatum mortale non potest impediri per aliquod bonum
              adjunctum, quo minus statim ad ultimum malorum perducat.</p>
            <p xml:id="ta-l4d21q1-d1e283">Ad tertium dicendum, quod ille qui in peccatum mortale incidit, omnia bona ante acta
              mortificat; et quae in peccato mortali existens facit, mortua sunt; quia ipse Deum
              offendens, omnia bona meretur amittere, quae a Deo habet. Unde ei qui in peccato
              mortali decedit, non manet aliquod praemium post hanc vitam, sicut manet aliquando
              poena ei qui in caritate decedit, quae non semper delet omne malum quod invenit, sed
              solum hoc quod est sibi contrarium.</p>

          </div>
          <div xml:id="ta-l4d21q1-Dd1e287">
            <head xml:id="ta-l4d21q1-Hd1e289">Quaestiuncula 2</head>
            <p xml:id="ta-l4d21q1-d1e292">Ad secundam quaestionem dicendum, quod de loco Purgatorii non invenitur aliquid
              expresse determinatum in Scriptura, nec rationes possunt ad hoc efficaces induci.
              Tamen probabiliter, et secundum quod consonat magis sanctorum dictis, et revelationi
              factae multis, locus Purgatorii est duplex. Unus secundum legem communem; et sic locus
              Purgatorii est locus inferior Inferno conjunctus, ita quod idem ignis sit qui damnatos
              cruciat in Inferno, et qui justos in Purgatorio purgat; quamvis damnati secundum quod
              sunt inferiores merito, et loco inferiores ordinandi sint. Alius est locus Purgatorii
              secundum dispensationem; et sic quandoque in diversis locis aliqui puniti leguntur,
              vel ad vivorum instructionem, vel ad mortuorum subventionem, ut viventibus eorum poena
              innotescens, per suffragia Ecclesiae mitigaretur. Quidam tamen dicunt, quod secundum
              legem communem locus Purgatorii est ubi homo peccat; quod non videtur probabile, quia
              simul potest homo puniri pro peccatis quae in diversis locis commisit. Quidam vero
              dicunt quod puniuntur supra nos secundum legem communem; quia sunt medii inter nos et
              Deum quantum ad statum. Sed hoc nihil est; quia non puniuntur pro eo quod supra nos
              sunt, sed pro eo quod est infimum in eis, scilicet peccatum.</p>
            <p xml:id="ta-l4d21q1-d1e295">Ad primum ergo dicendum, quod ignis Purgatorius est aeternus quantum ad substantiam,
              sed temporalis quantum ad effectum purgationis.</p>
            <p xml:id="ta-l4d21q1-d1e298">Ad secundum dicendum, quod poena Inferni est ad affligendum; et ideo nominatur
              omnibus illis quae hic nos affligere consueverunt; sed poena Purgatorii est
              principaliter ad purgandum reliquias peccati; et ideo sola poena ignis Purgatorio
              attribuitur, quia ignis habet purgare et consumere.</p>
            <p xml:id="ta-l4d21q1-d1e301">Ad tertium dicendum, quod ratio illa procedit secundum dispensationem, et non
              secundum legem communem.</p>

          </div>
          <div xml:id="ta-l4d21q1-Dd1e305">
            <head xml:id="ta-l4d21q1-Hd1e307">Quaestiuncula 3</head>
            <p xml:id="ta-l4d21q1-d1e310">Ad tertiam quaestionem dicendum, quod in Purgatorio erit duplex poena: una damni,
              inquantum scilicet retardantur a divina visione; alia sensus, secundum quod ab igne
              corporali punientur; et quantum ad utrumque poena Purgatorii minima excedit maximam
              poenam hujus vitae. Quanto enim aliquid magis desideratur, tanto ejus absentia est
              molestior. Et quia affectus quo desideratur summum bonum, post hanc vitam in animabus
              sanctis est intensissimus, quia non retardatur affectus mole corporis, et etiam quia
              terminus fruendi summo bono jam advenisset, nisi aliquid impediret; ideo de tardatione
              maxime dolent. Similiter etiam cum dolor non sit laesio, sed laesionis sensus; tanto
              aliquis magis dolet de aliquo laesivo, quanto magis est sensitivum; unde laesiones
              quae fiunt in locis maxime sensibilibus, sunt maximum dolorem causantes. Et quia totus
              sensus corporis est ab anima; ideo si in ipsam animam aliquod laesivum agat, de
              necessitate oportet quod maxime affligatur. Quod autem anima ab igne corporali
              patiatur, hoc ad praesens supponimus, quia de hoc infra, dist. 44, qu. 3, art. 3,
              quaestiunc. 3, in corp., dicetur. Et ideo oportet quod poena Purgatorii quantum ad
              poenam damni et sensus excedat omnem poenam istius vitae. Quidam autem assignant
              rationem ex hoc quod anima tota punitur, non autem corpus. Sed hoc nihil est; quia sic
              poena damnatorum esset minor post resurrectionem quam ante; quod falsum est.</p>
            <p xml:id="ta-l4d21q1-d1e313">Ad primum ergo dicendum, quod quamvis anima sit minus passiva quam corpus, tamen est
              magis cognoscitiva passionis; et ubi est major passionis sensus, ibi est major dolor,
              etiam si sit minor passio.</p>
            <p xml:id="ta-l4d21q1-d1e316">Ad secundum dicendum, quod acerbitas illius poenae non est tantum ex quantitate
              peccati, quantum ex dispositione puniti; quia idem peccatum gravius punitur ibi quam
              hic: sicut ille qui est melioris complexionis, magis punitur eisdem plagis impositis
              quam alius; et tamen judex utrique easdem plagas pro eisdem culpis inferens, juste
              facit.</p>
            <p xml:id="ta-l4d21q1-d1e319">Et per hoc etiam patet solutio ad tertium.</p>

          </div>
          <div xml:id="ta-l4d21q1-Dd1e323">
            <head xml:id="ta-l4d21q1-Hd1e325">Quaestiuncula 4</head>
            <p xml:id="ta-l4d21q1-d1e328">Ad quartam quaestionem dicendum, quod aliquid dicitur voluntarium dupliciter. Uno
              modo voluntate absoluta; et sic nulla poena est voluntaria, quia ex hoc est ratio
              poenae, quod voluntati contrariatur. Alio modo dicitur aliquid voluntarium voluntate
              conditionata, sicut ustio est voluntaria propter sanitatem consequendam; et sic aliqua
              poena potest esse voluntaria dupliciter. Uno modo, quia per poenam aliud bonum
              acquirimus; et sic ipsa voluntas assumit poenam aliquam, ut patet in satisfactione;
              vel etiam quia ille libenter eam accipit, et non vellet eam non esse, sicut accidit in
              martyrio. Alio modo, quia quamvis per poenam nullum bonum nobis accrescat, tamen sine
              poena ad bonum pervenire non possumus, sicut patet de morte naturali; et tunc voluntas
              non assumit poenam, et vellet ab ea liberari; sed eam supportat; et quantum ad hoc
              voluntaria dicitur; et sic poena Purgatorii est voluntaria. Quidam autem dicunt, quod
              non est aliquo modo voluntaria, quia sunt ita absorpti poenis, quod nesciunt se per
              poenam purgari, sed putant se esse damnatos. Sed hoc est falsum; quia nisi scirent se
              liberandos, suffragia non peterent, quod frequenter faciunt.</p>
            <p xml:id="ta-l4d21q1-d1e331">Et per hoc patet solutio ad objecta.</p>

          </div>
          <div xml:id="ta-l4d21q1-Dd1e336">
            <head xml:id="ta-l4d21q1-Hd1e338">Quaestiuncula 5</head>
            <p xml:id="ta-l4d21q1-d1e341">Ad quintam quaestionem dicendum, quod sicut post diem judicii divina justitia
              succendet ignem quo damnati in perpetuum punientur; ita etiam nunc sola justitia
              divina electi post hanc vitam purgantur; non ministerio Daemonum, quorum victores
              extiterunt; nec ministerio Angelorum, quia cives suos non tam vehementer affligerent.
              Sed tamen possibile est quod eos ad loca poenarum deducant, et etiam ipsi Daemones,
              qui de poenis hominum laetantur, eas concomitentur, et assistant purgandis, tum ut de
              eorum poenis satientur, tum ut in eorum exitu a corpore aliquid suum ibi reperiant. In
              hoc autem saeculo, quando adhuc locus pugnae est, puniuntur homines et a malis
              Angelis, sicut ab hostibus, ut patet de Job; et a bonis, sicut patet de Jacob, cujus
              nervus femoris Angelo percutiente emarcuit. Et hoc etiam expresse Dionysius dicit in 4
              cap. de Div. Nom., quod boni Angeli interdum puniunt.</p>
            <p xml:id="ta-l4d21q1-d1e344">Et per hoc patet solutio ad objecta.</p>
          </div>
        </div>
        <div xml:id="ta-l4d21q1-Dd1e349" type="articulus">
          <head xml:id="ta-l4d21q1-Hd1e351">Articulus 2</head>

          <head xml:id="ta-l4d21q1-Hd1e354" type="questionTitle">Utrum lignum, fenum, et stipula, quae superaedificantur, sint
            peccata venialia</head>

          <div xml:id="ta-l4d21q1-Dd1e357">
            <head xml:id="ta-l4d21q1-Hd1e359">Quaestiuncula 1</head>
            <p xml:id="ta-l4d21q1-d1e362">Ad secundum sic proceditur. Videtur quod lignum, fenum, et stipula, quae
              superaedificari dicuntur supra positum fundamentum, non sint peccata venialia. Quia
              supra id quod est summum, nihil potest aedificari. Sed fundamentum spiritualis
              aedificii, ut Glossa Augustini dicit, est in summo. Ergo non potest super ipsum
              aedificari.</p>
            <p xml:id="ta-l4d21q1-d1e365">Praeterea, aedificium per fundamentum sustentatur. Sed peccata venialia non
              sustentantur per fundamentum spirituale, quod est fides per dilectionem operans. Ergo
              lignum, fenum, et stipula, quae aedificantur, non sunt peccata venialia.</p>
            <p xml:id="ta-l4d21q1-d1e368">Praeterea, Isa. 5, super illud: <quote xml:id="ta-l4d21q1-Qd1e370">vae qui conjungitis domum ad domum</quote>,
              dicit Hieronymus: <quote xml:id="ta-l4d21q1-Qd1e373">haeretici dogmata dogmatibus conjungunt; et qui super
                fundamentum aedificare debuerunt aurum, argentum, et lapides pretiosos, aedificant
                lignum, fenum et stipulam</quote>. Sed haeretici dogmata falsa confingentes, non
              peccant venialiter. Ergo lignum, fenum et stipula non sunt peccata venialia.</p>
            <p xml:id="ta-l4d21q1-d1e377">Praeterea, secundum Ambrosium, apostolica doctrina est fundamentum; ille autem
              superaedificat qui veniens post apostolos docet, sive malus sive bonus sit. Sed bene
              docentes post apostolos aedificant aurum, argentum, et lapides pretiosos, in quibus
              doctrina praeclara signatur; mali autem lignum, fenum, et stipulam, in quibus vana et
              frivola doctrina est peccatum mortale. Ergo per lignum, fenum et stipulam, mortalia
              peccata intelliguntur, et non venialia.</p>
            <p xml:id="ta-l4d21q1-d1e381">Sed contra est quod dicitur in littera per verba Augustini.</p>

          </div>
          <div xml:id="ta-l4d21q1-Dd1e385">
            <head xml:id="ta-l4d21q1-Hd1e387">Quaestiuncula 2</head>
            <p xml:id="ta-l4d21q1-d1e390">Ulterius. Videtur, quod iidem sint qui utraque superaedificant. Quia, secundum
              Augustinum, per aurum signatur Dei contemplatio; per argentum dilectio proximorum; per
              lapides pretiosos bona opera. Sed illi qui inordinatos affectus aliquos habent ad res
              temporales, qui dicuntur lignum, fenum et stipulam aedificare, contemplantur aliquando
              Deum, et diligunt proximum, et aliqua bona opera faciunt. Ergo iidem sunt qui
              aedificant utraque.</p>
            <p xml:id="ta-l4d21q1-d1e393">Praeterea, sicut in littera dicitur, illi aedificant aurum, argentum, et lapides
              pretiosos, qui cogitant quae Dei sunt, quomodo placeant Deo. Sed tales etiam aliqua
              venialia committunt, ut patet 1 Joan. 1, qui per lignum, fenum, et stipulam
              intelliguntur. Ergo iidem sunt qui utraque superaedificant.</p>
            <p xml:id="ta-l4d21q1-d1e396">Sed contra est quod Augustinus dicit, quod illi qui aedificant aurum, argentum, et
              lapides pretiosos, sunt securi; sed illi qui aedificant lignum, fenum et stipulam, non
              sunt securi. Ergo non sunt iidem qui utraque aedificant.</p>

          </div>
          <div xml:id="ta-l4d21q1-Dd1e400">
            <head xml:id="ta-l4d21q1-Hd1e402">Quaestiuncula 3</head>
            <p xml:id="ta-l4d21q1-d1e405">Ulterius. Videtur quod venialia etiam mortali adjuncta sint lignum, fenum, et
              stipula, ut non puniantur etiam aeternaliter in damnatis, sed temporaliter. Quia
              secundum distantiam culparum debet esse distantia poenarum. Sed culpa mortalis in
              infinitum excedit venialem. Ergo et poena poenam. Sed hoc non potest esse secundum
              acerbitatem, quia acerbitas utriusque poenae est finita. Ergo oportet quod hoc sit
              secundum durationem; quod non esset, si veniale aeternaliter puniretur.</p>
            <p xml:id="ta-l4d21q1-d1e408">Praeterea, <quote xml:id="ta-l4d21q1-Qd1e410">non est personarum acceptio apud Deum</quote>, ut dicitur Rom. 2.
              Sed videretur esse, si pro eadem culpa unum plus et alium minus puniret. Cum ergo pro
              culpa veniali justus temporaliter puniatur, etiam damnatus non aeternaliter, sed
              temporaliter punietur.</p>
            <p xml:id="ta-l4d21q1-d1e414">Sed contra, Matth. 5, 26: <quote xml:id="ta-l4d21q1-Qd1e416" ana="#mt5_26">non exies inde, donec reddas novissimum
                quadrantem</quote>, idest minuta peccata. Sed ille qui in peccato mortali decedit,
              potest reddere. Ergo pro peccatis venialibus punietur aeternaliter.</p>
          </div>
          <div xml:id="ta-l4d21q1-Dd1e422">
            <head xml:id="ta-l4d21q1-Hd1e424">Quaestiuncula 1</head>
            <p xml:id="ta-l4d21q1-d1e427">Respondeo dicendum ad primam quaestionem, quod venialia caritati adjuncta possunt per
              aliquam poenam consumi; et ideo convenienter secundum metaphoram signantur illa quae
              per ignem consumuntur; et quia quanto aliquod peccatum est gravius, tanto difficilius
              purgatur; in peccatis autem venialibus invenitur alterum altero gravius; ideo
              convenienter eorum diversitas signatur per diversitatem eorum quae facilius et tardius
              consumuntur ab igne. Et quia perfectio cujuslibet quantitatis ternario comprehenditur,
              propter principium, medium, et finem; ideo triplex differentia ponitur; quia quaedam
              sunt gravissima in genere venialium, et difficillime purgabilia; et haec per lignum
              signantur; quaedam minima, quae per stipulam; quaedam media, quae per fenum
              signantur.</p>
            <p xml:id="ta-l4d21q1-d1e430">Ad primum ergo dicendum, quod sicut fundamentum transumitur ad spiritualia ratione
              prioritatis, et non ratione inferioritatis; ita superaedificari dicuntur non quae
              superius, sed quae posterius fiunt.</p>
            <p xml:id="ta-l4d21q1-d1e433">Ad secundum dicendum, quod venialia non dicuntur superaedificari quasi ex fundamento
              stabilitatem habentia. Dicitur enim aliquid super fundamentum poni tripliciter. Uno
              modo directo situ, quod supra fundamentum firmatur; et sic solum bona opera fidei
              formatae, quae fundamentum dicitur, superaedificantur. Alio modo dicitur esse super,
              quod est juxta, sicut patet in Psalm. 136: <quote xml:id="ta-l4d21q1-Qd1e435">super flumina Babylonis</quote>; et
              sic venialia superaedificantur, quia fundamentum non destruunt, sed simul cum
              fundamento sunt. Alio modo dicitur esse super, quod est post; sicut Ezech. ult. 3:
                <quote xml:id="ta-l4d21q1-Qd1e438">super terminum Aser</quote>, idest post, ut Glossa dicit: et sic etiam
              mortalia possunt superaedificari, quae fundamentum destruunt. Vel, secundum quosdam,
              per lignum, fenum et stipulam non intelliguntur ipsa venialia, sed opera bona quibus
              aliquis motus venialis peccati se immiscet; et haec superaedificantur quantum ad id
              quod est boni in eis, et non quantum ad id quod habent de veniali. Sed hoc non videtur
              esse secundum intentionem apostoli et Augustini; quia tunc non esset distinctio inter
              lignum, fenum et stipulam, et aurum, argentum, et lapidem pretiosum.</p>
            <p xml:id="ta-l4d21q1-d1e442">Ad tertium dicendum, quod in sacra Scriptura praeter principalem sensum quem auctor
              intendit, possunt alii sensus non incongrue aptari. Et sic Hieronymus per adaptationem
              quamdam loquitur, et non secundum intentionem apostoli.</p>
            <p xml:id="ta-l4d21q1-d1e446">Ad quartum dicendum, quod aliqui etiam male docentes quandoque non mortaliter, sed
              venialiter peccant, sicut quando aliqua inutilia docent, vel aliquis motus inanis
              gloriae eis insurgit. Vel dicendum, quod loquitur secundum eumdem modum sicut
              Hieronymus.</p>

          </div>
          <div xml:id="ta-l4d21q1-Dd1e450">
            <head xml:id="ta-l4d21q1-Hd1e452">Quaestiuncula 2</head>
            <p xml:id="ta-l4d21q1-d1e455">Ad secundam quaestionem dicendum, quod aurum, argentum et lapis pretiosus; et lignum,
              fenum et stipula, possunt dupliciter exponi. Uno modo ita quod quaelibet bona opera
              dicantur aurum, argentum et lapis pretiosus; et quaelibet venialia dicantur lignum,
              fenum et stipula; et sic non est dubium quod iidem aedificant utraque; sed quidam
              dicuntur haec et quidam illa aedificare, secundum quod eis magis insistunt; sicut
              etiam activi a contemplativis distinguuntur, quamvis et contemplativi aliquid agant,
              et activi aliquid contemplentur aliquando. Alio modo ita quod per aurum, argentum et
              lapidem pretiosum intelligantur solum opera perfectorum; et per lignum, fenum et
              stipulam superaedificata intelligantur venialia eorum qui solicitudinem de rebus
              temporalibus gerunt, non soli Deo vacantes; et tunc patet quod non sunt iidem qui
              utraque aedificant; quia imperfecti, etsi bona opera faciunt, tamen obscurantur ex
              solicitudinibus hujus mundi, ut claritatem auri, argenti et lapidis pretiosi non
              habeant; et similiter perfecti, etiam si aliqua venialia habeant, tamen ex fervore
              caritatis in eis consumuntur, et ex solicitudine continua quam de purgatione propria
              habent; et ideo non dicuntur ea superaedificare, quia in eis habitualiter non manent;
              et tales securi sunt, quia nihil est in eis purgabile.</p>
            <p xml:id="ta-l4d21q1-d1e458">Et secundum hoc patet solutio ad objecta.</p>

          </div>
          <div xml:id="ta-l4d21q1-Dd1e462">
            <head xml:id="ta-l4d21q1-Hd1e464">Quaestiuncula 3</head>
            <p xml:id="ta-l4d21q1-d1e467">Ad tertiam quaestionem dicendum, quod culpa non potest ordinari nisi per poenam; et
              quia Deus nihil inordinatum relinquit, ideo nunquam culpam sine poena dimittit. In
              illis autem qui damnantur, non potest aliqua culpa dimitti, nec aliquis reatus tolli,
              cum careant caritate, per quam et culpa purgatur, et reatus tollitur; et ideo culpa
              venialis in eis semper manebit, vel reatus ejus, si etiam ante peccatum mortale
              veniale dimissum fuisset quantum ad culpam, manente reatu; et propter hoc aeternaliter
              damnati de illis venialibus punientur.</p>
            <p xml:id="ta-l4d21q1-d1e470">Ad primum ergo dicendum, quod peccatum mortale meretur poenam aeternam, inquantum
              gratiam tollit, et a Deo aeterno separat; et secundum hoc in infinitum distat a
              veniali. In illo ergo qui gratia caret, et a Deo in perpetuum separatus est, per
              accidens veniali aeterna poena debetur ratione subjecti, quae per se debetur
              mortali.</p>
            <p xml:id="ta-l4d21q1-d1e473">Ad secundum dicendum, quod non est ibi aliqua personarum acceptio; quia in justo est
              gratia, cujus virtute, culpa ejus purgatur vel reatus; qua carent damnati; et ideo
              eorum culpa vel reatus per poenam expiari non potest: et sic patet quod venialia
              mortalibus adjuncta in damnatis per accidens habent quod non sunt lignum, fenum, et
              stipula.</p>
          </div>
        </div>
        <div xml:id="ta-l4d21q1-Dd1e478" type="articulus">
          <head xml:id="ta-l4d21q1-Hd1e480">Articulus 3</head>

          <head xml:id="ta-l4d21q1-Hd1e483" type="questionTitle">Utrum per poenam Purgatorii expietur peccatum veniale quo ad
            culpam</head>

          <div xml:id="ta-l4d21q1-Dd1e486">
            <head xml:id="ta-l4d21q1-Hd1e488">Quaestiuncula 1</head>
            <p xml:id="ta-l4d21q1-d1e491">Ad tertium sic proceditur. Videtur quod per poenam Purgatorii non expietur peccatum
              veniale quo ad culpam. Quia super illud 1 Joan. 5: <quote xml:id="ta-l4d21q1-Qd1e493">est peccatum ad
                mortem</quote> etc. dicit Glossa interlinealis: <quote xml:id="ta-l4d21q1-Qd1e496">quod in hac vita non
                corrigitur, frustra post mortem ejus venia postulatur</quote>. Ergo nullum peccatum
              post hanc vitam quo ad culpam dimittitur.</p>
            <p xml:id="ta-l4d21q1-d1e500">Praeterea, ejusdem est labi in peccatum et a peccato liberari. Sed anima post mortem
              non potest peccare venialiter. Ergo nec a peccato veniali absolvi.</p>
            <p xml:id="ta-l4d21q1-d1e503">Praeterea, Gregorius dicit, quod talis in judicio quisque futurus est, qualis de
              corpore exivit; quia lignum ubi ceciderit, ibi erit; Eccl. 11. Si ergo aliquis in hac
              vita exit cum veniali, in judicio cum veniali erit; et ita per Purgatorium non
              expiatur a culpa veniali aliquis.</p>
            <p xml:id="ta-l4d21q1-d1e506">Praeterea, supra dictum est, dist. 17, qu. 2, art. 2, quaestiunc. 3, quod culpa
              actualis non deletur nisi per contritionem. Sed post hanc vitam non erit contritio,
              quae est actus meritorius; quia tunc non erit meritum neque demeritum, cum secundum
              Damascenum, hoc sit hominibus mors quod Angelis casus. Ergo post hanc vitam non
              dimittitur in Purgatorio veniale quo ad culpam.</p>
            <p xml:id="ta-l4d21q1-d1e510">Praeterea, veniale non est in nobis nisi ratione fomitis; unde in primo statu Adam
              venialiter non peccasset, ut in 2 Lib., dist. 21, quaest. 2, art. 3, in corp., dictum
              est. Sed post hanc vitam in Purgatorio non erit sensualitas fomite corrupto in anima
              separata, quia fomes dicitur lex carnis, Rom. 7. Ergo non erit ibi venialis culpa; et
              ita non potest expiari per Purgatorium ignem.</p>
            <p xml:id="ta-l4d21q1-d1e513">Sed contra est quod Gregorius dicit in 4 Dial., et Augustinus de vera poenitentia,
              quod quaedam culpae leves in futuro remittuntur. Nec potest intelligi quo ad poenam;
              quia sic omnes culpae, quantumcumque graves, quantum ad reatum poenae per ignem
              Purgatorium expiantur. Ergo venialia quantum ad culpam purgantur per ignem
              Purgatorium.</p>
            <p xml:id="ta-l4d21q1-d1e516">Praeterea, 1 Corinth. 3, per lignum, fenum, et stipulam, ut dictum est, venialia
              intelliguntur. Sed lignum, fenum et stipula per Purgatorium consumuntur. Ergo ipsae
              veniales culpae post hanc vitam remittuntur.</p>

          </div>
          <div xml:id="ta-l4d21q1-Dd1e520">
            <head xml:id="ta-l4d21q1-Hd1e522">Quaestiuncula 2</head>
            <p xml:id="ta-l4d21q1-d1e525">Ulterius. Videtur quod ignis Purgatorius non liberet a reatu poenae. Omnis enim
              purgatio respicit foeditatem. Sed poena non importat aliquam foeditatem. Ergo ignis
              Purgatorius non liberat a poena.</p>
            <p xml:id="ta-l4d21q1-d1e528">Praeterea, contrarium non purgatur nisi per suum contrarium. Sed poena contrariatur
              poenae. Ergo per poenam Purgatorii non purgatur aliquis a reatu poenae.</p>
            <p xml:id="ta-l4d21q1-d1e531">Praeterea, 1 Corinth. 3, super illud: <quote xml:id="ta-l4d21q1-Qd1e533">salvus erit, sic tamen</quote> etc.,
              dicit Glossa vetus: <quote xml:id="ta-l4d21q1-Qd1e536">ignis iste est tentatio tribulationis, de qua scriptum est:
                vasa figuli probat fornax</quote>; Eccli. 27, 6. Ergo homo expiatur ab omni poena
              per poenas hujus mundi saltem per mortem, quae est maxima poenarum, et non per
              Purgatorium ignem.</p>
            <p xml:id="ta-l4d21q1-d1e540">Sed contra, poena Purgatorii est gravior quam poena quaelibet hujus mundi, ut supra
              dictum est. Sed per poenam satisfactoriam, quam aliquis in hac vita sustinet, expiatur
              a debito poenae. Ergo multo fortius per poenam Purgatorii.</p>

          </div>
          <div xml:id="ta-l4d21q1-Dd1e544">
            <head xml:id="ta-l4d21q1-Hd1e546">Quaestiuncula 3</head>
            <p xml:id="ta-l4d21q1-d1e549">Ulterius. Videtur quod ab illa poena unus non liberetur alio citius. Quanto enim
              gravior est culpa et major reatus, tanto acerbior poena imponitur in Purgatorio. Sed
              quae est proportio poenae acerbioris ad culpam graviorem, eadem est proportio poenae
              levioris ad culpam leviorem. Ergo ita cito liberatur unus a poena illa sicut
              alius.</p>
            <p xml:id="ta-l4d21q1-d1e552">Praeterea, inaequalibus meritis adduntur aequales retributiones, et in caelo et in
              Inferno, quantum ad durationem. Ergo videtur esse similiter in Purgatorio.</p>
            <p xml:id="ta-l4d21q1-d1e555">Sed contra est similitudo apostoli, qui differentias venialium per lignum, fenum et
              stipulam significavit. Sed constat quod lignum diutius manet in igne quam fenum et
              stipula. Ergo unum peccatum veniale diutius punitur in Purgatorio quam aliud.</p>
          </div>
          <div xml:id="ta-l4d21q1-Dd1e560">
            <head xml:id="ta-l4d21q1-Hd1e562">Quaestiuncula 1</head>
            <p xml:id="ta-l4d21q1-d1e565">Respondeo dicendum ad primam quaestionem, quod quidam dixerunt, quod post hanc vitam
              non dimittitur aliquod peccatum quo ad culpam; et si cum mortali culpa quis decedat,
              damnatur, et remissionis capax non est; non autem potest esse quod cum veniali decedat
              sine mortali, quia ipsa gratia finalis culpam purgat venialem. Veniale enim peccatum
              contingit ex hoc quod aliquis Christum habens in fundamento, nimis aliquod temporale
              diligit; qui quidem excessus ex concupiscentiae corruptione contingit; unde si gratia
              omnino concupiscentiae corruptionem vincat, sicut in beata virgine fuit, non manet
              aliquis locus veniali; et ita, cum in morte omnino diminuatur et annihiletur ista
              concupiscentia, potentiae animae totaliter gratiae subjiciuntur, et veniale
              expellitur. Sed haec opinio frivola est et in se, et in causa sua. In se quidem, quia
              dictis sanctorum et Evangelii adversatur, cujus dicta non possunt exponi de remissione
              venialium quantum ad poenam, ut Magister in littera dicit; quia sic tam levia quam
              gravia in futuro dimittuntur. Gregorius autem, leves culpas tantum post hanc vitam
              remitti perhibet. Nec sufficit quod dicunt, quod hic dicitur specialiter de levibus,
              ne putetur nihil grave pro eis nos passuros; quia remissio poenae magis aufert
              gravitatem poenarum quam ponat. Quantum ad causam autem frivola apparet; quia defectus
              corporalis, qualis est in ultimo vitae, non aufert concupiscentiae corruptionem vel
              diminuit, quantum ad radicem, sed quantum ad actum; sicut patet etiam de illis qui
              graviter infirmantur. Nec iterum tranquillat potentias animae, ut eas gratiae
              subjiciat; quia tranquillitas potentiarum et subjectio earum ad gratiam est, quando
              inferiores vires obediunt superioribus, quae legi Dei condelectantur; quod in statu
              illo esse non potest, cum actus utrarumque impediatur; nisi tranquillitas dicatur
              privatio pugnae, sicut etiam in dormientibus accidit; nec tamen propter hoc somnus
              dicitur concupiscentiam diminuere, aut vires animae tranquillare, aut eas gratiae
              subdere. Et praeterea, dato quod concupiscentiam radicaliter diminueret defectus ille,
              et vires animae subderet gratiae; adhuc hoc non sufficeret ad purgationem culpae
              venialis jam commissae, quamvis sufficeret ad vitationem futurae; quia culpa actualis,
              etiam venialis, non dimittitur sine actuali contritionis motu, ut supra, dist. 16, qu.
              1, art. 2, quaestiunc. 3, dictum est, quantumcumque habitualiter intendatur. Contingit
              autem quandoque quod aliquis dormiens moritur in gratia existens, qui cum veniali
              aliquo obdormivit; et talis non potest actum contritionis habere de veniali ante
              mortem. Nec potest dici, ut dicunt, quod, si non poenituit actu vel proposito in
              generali vel speciali, sit versum in mortale, propter hoc quod veniale fit mortale dum
              placet; quia non quaelibet placentia venialis facit peccatum mortale (alias omne
              veniale esset mortale, quia quodlibet veniale placet, cum sit voluntarium); sed talis
              placentia quae ad fruitionem spectat, in qua omnis humana perversitas consistit, dum
              rebus utendis fruimur, ut Augustinus dicit; et sic placentia illa quae facit peccatum
              mortale, est actualis placentia; quia omne peccatum mortale in actu consistit. Potest
              autem contingere quod aliquis postquam veniale peccatum commisit, nihil actualiter
              cogitet de peccato vel dimittendo vel tenendo; sed cogitet forte quod triangulus habet
              tres angulos aequales duobus rectis; et in hac cogitatione obdormiat, et moriatur.
              Unde patet quod haec opinio omnino irrationalis est. Et ideo cum aliis dicendum, quod
              culpa venialis in eo qui cum gratia decedit, post hanc vitam dimittitur per ignem
              Purgatorium; quia poena illa aliqualiter voluntaria, virtute gratiae habebit vim
              expiandi culpam omnem quae simul cum gratia stare potest.</p>
            <p xml:id="ta-l4d21q1-d1e568">Ad primum ergo dicendum, quod Glossa loquitur de peccato mortali. Vel dicendum, quod
              quamvis in hac vita non corrigatur in se, corrigitur tamen in merito; quia hic homo
              meruit, ut ibi illa poena sit meritoria sibi.</p>
            <p xml:id="ta-l4d21q1-d1e571">Ad secundum dicendum, quod peccatum veniale contingit ex corruptione fomitis, qui in
              anima separata in Purgatorio existente non erit; et ideo non poterit peccare
              venialiter; sed remissio culpae venialis est ex gratia informante, quae in Purgatorio
              erit in anima separata; et ideo non est simile.</p>
            <p xml:id="ta-l4d21q1-d1e574">Ad tertium dicendum, quod venialia non variant statum hominis; quia neque tollunt
              neque diminuunt caritatem, secundum quam mensuratur quantitas gratuitae bonitatis
              animae; et ideo per hoc quod venialia dimittuntur, talis manet anima qualis prius.</p>
            <p xml:id="ta-l4d21q1-d1e578">Ad quartum dicendum, quod post hanc vitam non potest esse meritum respectu praemii
              essentialis; sed respectu alicujus accidentalis potest esse quamdiu manet homo in
              statu viae aliquo modo; et ideo in Purgatorio potest esse actus meritorius quantum ad
              remissionem culpae venialis.</p>
            <p xml:id="ta-l4d21q1-d1e581">Ad quintum dicendum, quod quamvis veniale ex pronitate fomitis contingat, tamen culpa
              in mente consequitur; et ideo etiam destructo fomite, culpa adhuc manere potest.</p>

          </div>
          <div xml:id="ta-l4d21q1-Dd1e585">
            <head xml:id="ta-l4d21q1-Hd1e587">Quaestiuncula 2</head>
            <p xml:id="ta-l4d21q1-d1e590">Ad secundam quaestionem dicendum, quod quicumque est debitor alicujus, per hoc a
              debito absolvitur quod debitum solvit; et quia reatus nihil est aliud quam debitum
              poenae; per hoc quod aliquis poenam sustinet quam debebat, a reatu absolvitur; et
              secundum hoc poena Purgatorii a reatu purgat.</p>
            <p xml:id="ta-l4d21q1-d1e593">Ad primum ergo dicendum, quod reatus, quamvis non importet foeditatem quantum in se
              est, tamen habet ordinem ad foeditatem ex causa sua.</p>
            <p xml:id="ta-l4d21q1-d1e596">Ad secundum dicendum, quod poena quamvis non contrarietur poenae, tamen contrariatur
              reatui ad poenam; quia ex hoc manet obligatio ad poenam quod poenam non sustinuit quam
              debebat.</p>
            <p xml:id="ta-l4d21q1-d1e599">Ad tertium dicendum, quod in eisdem verbis sacrae Scripturae latet multiplex
              intellectus; unde et ille ignis potest intelligi tribulatio praesens, vel poena
              sequens; et per utramque venialia purgari possunt. Sed quod mors naturalis ad hoc non
              sufficiat, supra dictum est, dist. 20, art. 1, quaest. 3, ad 3.</p>

          </div>
          <div xml:id="ta-l4d21q1-Dd1e603">
            <head xml:id="ta-l4d21q1-Hd1e605">Quaestiuncula 3</head>
            <p xml:id="ta-l4d21q1-d1e608">Ad tertiam quaestionem dicendum, quod quaedam venialia sunt majoris adhaerentiae quam
              alia, secundum quod affectus magis ad ea inclinatur, et fortius in eis figitur: et
              quia ea quae sunt majoris adhaerentiae, tardius purgantur, ideo quidam in Purgatorio
              diutius quam alii torquentur, secundum quod affectus eorum ad venialia fuit magis
              immersus.</p>
            <p xml:id="ta-l4d21q1-d1e611">Ad primum ergo dicendum, quod acerbitas poenae proprie respondet quantitati culpae;
              sed diuturnitas respondet radicationi culpae in subjecto; unde potest contingere quod
              aliquis diutius moretur qui minus affligitur, et e converso.</p>
            <p xml:id="ta-l4d21q1-d1e614">Ad secundum dicendum, quod peccatum mortale, cui debetur supplicium Inferni, et
              caritas, cui debetur praemium Paradisi post hanc vitam, radicantur immobiliter in
              subjecto; et ideo quantum ad omnes est eadem diuturnitas utrobique; secus autem est de
              peccato veniali, quod in Purgatorio punitur, ut ex dictis patet.</p>
          </div>
        </div>
      </div>
    </body>
  </text>
</TEI>