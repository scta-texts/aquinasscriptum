<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 25, Quaestio 3</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 25, Quaestio 3</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="433b"/>
      </div>
    </front>
    <body>
      <div xml:id="ta-l4d25q3">
        <head xml:id="ta-l4d25q3-Hd1e97">Quaestio 3</head>
        <div xml:id="ta-l4d25q3-Dd1e100">
          <head xml:id="ta-l4d25q3-Hd1e102">Prooemium</head>
          <p xml:id="ta-l4d25q3-d1e105">Deinde quaeritur de simonia; et circa hoc quaeruntur tria: 1 quid sit; 2 in quibus
            fiat; 3 qualiter.</p>

        </div>
        <div xml:id="ta-l4d25q3-Dd1e109" type="articulus">
          <head xml:id="ta-l4d25q3-Hd1e111">Articulus 1</head>

          <head xml:id="ta-l4d25q3-Hd1e114" type="question-title">Utrum definitio data de simonia sit competens</head>

          <div xml:id="ta-l4d25q3-Dd1e117">
            <head xml:id="ta-l4d25q3-Hd1e119">Quaestiuncula 1</head>
            <p xml:id="ta-l4d25q3-d1e122">Ad primum sic proceditur. Videtur quod definitio de simonia data sit incompetens,
              scilicet: <quote xml:id="ta-l4d25q3-Qd1e124">simonia est studiosa voluntas emendi vel vendendi aliquid spirituale,
                vel spirituali annexum</quote>. Quia ex simonia aliquis efficitur irregularis. Sed
              pro sola voluntate nullus efficitur irregularis. Ergo simonia non consistit in sola
              voluntate.</p>
            <p xml:id="ta-l4d25q3-d1e128">Praeterea, illa sola peccata fiunt per studium quae ex certa malitia committuntur.
              Sed simonia non semper committitur ex certa malitia, sed quandoque ex infirmitate vel
              ignorantia. Ergo in definitione ejus <quote xml:id="ta-l4d25q3-Qd1e130">studiosum</quote> poni non debet.</p>
            <p xml:id="ta-l4d25q3-d1e134">Praeterea, omne peccatum in electione principaliter consistit. Sed voluntas eligens
              non est de impossibili, ut dicitur in 3 Ethic., cap. 4 vel 5. Cum ergo emere
              spirituale sit impossibile, quia donum Dei pecunia non possidetur, ut dicitur Act. 8;
              in definitione peccati simoniae, voluntas emendi spirituale poni non debet.</p>
            <p xml:id="ta-l4d25q3-d1e137">Praeterea, simonia a Simone mago dicitur. Sed ille noluit vendere spiritualia, sed
              emere. Ergo non debet poni venditio in definitione simoniae.</p>
            <p xml:id="ta-l4d25q3-d1e141">Praeterea, omnibus temporalibus propter spiritualia uti debemus. Si ergo in emptione
              annexorum spiritualibus simonia consistit, omnis emptio vel venditio simonia erit,
              quod falsum est.</p>

          </div>
          <div xml:id="ta-l4d25q3-Dd1e145">
            <head xml:id="ta-l4d25q3-Hd1e147">Quaestiuncula 2</head>
            <p xml:id="ta-l4d25q3-d1e150">Ulterius. Videtur quod simonia sit haeresis. Quia Gregorius in registro dicit:
                <quote xml:id="ta-l4d25q3-Qd1e152">altare, decimas et spiritum sanctum emere vel vendere, simoniacam haeresim
                esse nullus fidelium ignorat</quote>.</p>
            <p xml:id="ta-l4d25q3-d1e156">Praeterea, nullum peccatum est gravius infidelitate. Sed simonia est gravior: quia in
              decretis dicitur, causa 1, quaest. 2, quod <quote xml:id="ta-l4d25q3-Qd1e158">impia haeresis Macedonii, et eorum
                qui circa ipsum sunt, est tolerabilior quam simonia</quote>. Ergo simonia est
              haeresis.</p>
            <p xml:id="ta-l4d25q3-d1e162">Sed contra, omnis haeresis est contra aliquem articulum fidei, de quo non recta
              opinio habetur. Sed aliquis simoniacus potest habere rectam opinionem de omnibus
              articulis fidei. Ergo non est haeresis.</p>

          </div>
          <div xml:id="ta-l4d25q3-Dd1e166">
            <head xml:id="ta-l4d25q3-Hd1e168">Quaestiuncula 3</head>
            <p xml:id="ta-l4d25q3-d1e171">Ulterius. Videtur quod simoniacus non perdat executionem ordinis. Quia contingit in
              ordinatione alicujus committi simoniam eo ignorante. Sed homicidium casuale propter
              hoc quod est per ignorantiam commissum non facit irregularitatem. Ergo et similiter
              ille qui simoniace ordinatur.</p>
            <p xml:id="ta-l4d25q3-d1e174">Praeterea, ab eo qui non habet executionem ordinis, nullus debet accipere
              sacramentum. Sed ab eo quem scio simoniacum, debeo ordines accipere si mihi
              praecipiatur, ne inobediens sim. Ergo non amittit ordinis executionem.</p>
            <p xml:id="ta-l4d25q3-d1e177">Sed contra, videtur quod simoniacus nec ordinem recipiat. Quia defectus intentionis
              evacuat sacramentum. Sed ille qui pretio aliquid intendit acquirere in susceptione
              ordinis, non intendit suscipere quod Ecclesia tradit, quia illud non cadit sub pretio.
              Ergo non suscipit ordinem.</p>
          </div>
          <div xml:id="ta-l4d25q3-Dd1e182">
            <head xml:id="ta-l4d25q3-Hd1e184">Quaestiuncula 1</head>
            <p xml:id="ta-l4d25q3-d1e187">Respondeo dicendum ad primam quaestionem, quod materia moralium virtutum dividitur in
              passiones et actiones, ut in 3 Lib., dist. 33, dictum est. Sicut autem in passionibus
              potest esse peccatum ex eo quod est circa quod non oportet, vel quantum, vel quomodo,
              et sic de aliis circumstantiis; ita et in actionibus; unde in emptione et venditione,
              quae sunt quaedam actiones, potest esse peccatum vel in quid vel in quantum. Si in
              quantum, sic est injustitia; sicut cum quis emit aut vendit non justo pretio: si autem
              in quid, ut cum vendit aut emit quod non cadit sub pretio, sic est peccatum simoniaci.
              Et quia omne peccatum in actu voluntatis consistit, ideo in definitione simoniae haec
              tria praedicta ponuntur; et primo actus voluntatis in hoc quod dicit: <quote xml:id="ta-l4d25q3-Qd1e189">studiosa
                voluntas</quote>; secundo materia proxima hujus peccati, scilicet emptio et
              venditio, ibi: <quote xml:id="ta-l4d25q3-Qd1e192">emendi vel vendendi</quote>; tertio materia remota, scilicet
              objectum actionis praedictae, ibi: <quote xml:id="ta-l4d25q3-Qd1e195">spirituale, aut spirituali
              annexum</quote>.</p>
            <p xml:id="ta-l4d25q3-d1e199">Ad primum ergo dicendum, quod homines judicant ea quae foris parent, sed Deus
              intuetur cor, ut dicitur 1 Reg. 16, et ideo in simonia, et in omnibus aliis peccatis,
              ex sola voluntate efficitur aliquis peccator secundum reatum poenae, quae ad judicium
              Dei pertinet, sed non quantum ad reatum poenae quae pertinet ad judicium Ecclesiae;
              unde homicida voluntate incurrit reatum poenae aeternae, sed non irregularitatem, vel
              excommunicationem, vel aliquid hujusmodi; et similiter dicendum est de simoniaco.</p>
            <p xml:id="ta-l4d25q3-d1e202">Ad secundum dicendum, quod unumquodque debet definiri secundum completum esse suum.
              Complementum autem peccati et virtutis consistit in electione: et ideo electio ponitur
              et in definitione virtutis, et in definitione peccati; et hanc electionem importat
              studiosa voluntas.</p>
            <p xml:id="ta-l4d25q3-d1e205">Ad tertium dicendum, quod aliquid dicitur spirituale dupliciter. Uno modo per
              essentiam, sicut gratia et virtutes; et ista non possunt aliquo modo vendi; nec super
              hoc voluntas deliberata emptionis cadere potest. Alio modo dicitur aliquid spirituale
              per causam, sicut sacramenta quae sunt causa gratiae; et ista, inquantum sunt
              corporalia quaedam, habent speciem quod vendi possunt, quamvis non ex hoc quod sunt
              spiritualia; et sic in eis committitur simonia.</p>
            <p xml:id="ta-l4d25q3-d1e209">Ad quartum dicendum, quod Simon magus spiritualia emere voluit, ut postea venderet;
              et ideo in ejus emptione etiam venditio continebatur implicite; et propter hoc
              secundum communem usum loquendi uterque vocatur simoniacus, emens et vendens; sed
              tamen, si distincte loqui volumus, ementes dicuntur simoniaci, vendentes Giezitae:
              quia Giezi spiritualia vendere voluit, ut patet 4 Reg. 4.</p>
            <p xml:id="ta-l4d25q3-d1e212">Ad quintum dicendum, quod spiritualia in praedicta definitione accipiuntur, ut dictum
              est, quae sunt spiritualis gratiae causa, sicut sacramenta: sed spiritualibus annexa,
              quae ad usum horum sunt deputata, sicut calices, et bona ecclesiastica, quae sunt
              deputata ad usum ministrorum: non autem dicuntur spiritualibus annexa quibus potest
              esse usus in spiritualibus, si non sint ad hoc specialiter deputata.</p>

          </div>
          <div xml:id="ta-l4d25q3-Dd1e216">
            <head xml:id="ta-l4d25q3-Hd1e218">Quaestiuncula 2</head>
            <p xml:id="ta-l4d25q3-d1e221">Ad secundam quaestionem dicendum, quod aliquid attribuitur alteri dupliciter. Uno
              modo simpliciter, alio modo propter similitudinem actus: sicut dicit philosophus, quod
              incontinentes quandoque dicuntur intemperati, quia faciunt quae intemperati sunt, sed
              non eodem modo: sicut etiam dicit quod Milesii stulti non sunt, sed operantur qualia
              stulti; et secundum hoc dicendum, quod simoniaci non sunt proprie et per se loquendo
              haeretici, cum non habeant aliquam falsam opinionem; sed dicuntur haeretici propter
              similitudinem actus, quia ita operantur ac si aestimarent donum spiritus sancti
              pecunia possideri: quae aestimatio esset haeretica. Unde Gregorius in Regist. dicit:
                <quote xml:id="ta-l4d25q3-Qd1e223">cum omnis avaritia sit idolorum servitus; quisquis hanc in ecclesiasticis
                dignitatibus dandis non praecavet, infidelitatis perditioni subjicitur, etiam si
                fidem quam negligit, tenere videatur</quote>.</p>
            <p xml:id="ta-l4d25q3-d1e227">Et per hoc patet solutio ad primum.</p>
            <p xml:id="ta-l4d25q3-d1e230">Ad secundum dicendum, quod ratione falsae aestimationis quam simoniacus in actu
              demonstrat, dicitur simonia esse gravior quam Macedonii haeresis, qui posuit spiritum
              sanctum esse patris et filii servum. Simoniaci autem ostendunt in suo actu se
              aestimare quod sit servus hominis, si ab homine potest emi et vendi. Vel dicendum,
              quod dicitur gravius peccatum propter pronitatem ad ipsum ex cupiditate humana, et
              propter nocumentum majus, quia totum ordinem Ecclesiae pervertit.</p>

          </div>
          <div xml:id="ta-l4d25q3-Dd1e234">
            <head xml:id="ta-l4d25q3-Hd1e236">Quaestiuncula 3</head>
            <p xml:id="ta-l4d25q3-d1e239">Ad tertiam quaestionem dicendum, quod efficacia sacramentorum non est ex humano
              merito: et ideo propter hominis peccatum non impeditur sacramentum; unde peccatum
              simoniae nec sacramentum suscipiendum impedit, nec susceptum tollit. Potest tamen
              impedire ultimam rem sacramenti, si sit peccatum ex parte recipientis. Sed tamen per
              simoniam aliquis ab executione ordinis aut officii suspenditur. Sed in hoc
              distinguendum est. Quia si dicatur simoniacus ex hoc quod recipit ordinem per
              simoniam, non recipit executionem, et est ipso jure suspensus et quo ad se, et quo ad
              alios: et punitur ulterius per depositionem, quando constiterit de crimine judici. Si
              autem dicatur simoniacus, quia contulit ordinem simoniace, vel quia dedit vel recepit
              simoniace beneficium, vel quia mediator fuit simoniae; si sit occultum, suspensus est
              ipso jure quo ad se: si autem manifestum est, suspensus est quo ad se, et quo ad
              alios. Et iterum ille qui recepit beneficium per simoniam, tenetur ad restitutionem
              omnium fructuum perceptorum, et beneficio renuntiare.</p>
            <p xml:id="ta-l4d25q3-d1e242">Ad primum ergo dicendum, quod propter homicidium non fit aliquis defectus in ipsa
              ordinatione, sed in ordinato tantum; et ideo sufficit quod ordinatus sit immunis ab
              homicidio: sed per simoniam fit defectus in ipsa ordinatione; et ideo etiam si ipse
              sit immunis, tamen est suspensus, quando ad notitiam ejus devenerit.</p>
            <p xml:id="ta-l4d25q3-d1e245">Ad secundum dicendum, quod quando est manifestum crimen simoniae, tunc amittit
              executionem, et suspensus est quo ad se et quo ad alios: sed quando est occultum, tunc
              est suspensus quo ad se tantum; et ideo si sit manifestum, secundum quod in jure
              aliquid dicitur manifestum; tunc nullo modo aliquis debet obedire, nec ab eo ordinem
              suscipere. Si autem non sit manifestum; si non potest subterfugere, debet obedire,
              etiam si ipse sciat eum esse simoniacum qui ordines celebrat.</p>
            <p xml:id="ta-l4d25q3-d1e248">Ad tertium dicendum, quod ipse non intendit emere illud quod est per se spirituale,
              ut characterem; sed operationem ministri, quae est corporalis, et causa sacramentalis
              rei spiritualis.</p>
          </div>
        </div>
        <div xml:id="ta-l4d25q3-Dd1e253" type="articulus">
          <head xml:id="ta-l4d25q3-Hd1e255">Articulus 2</head>

          <head xml:id="ta-l4d25q3-Hd1e258" type="question-title">Utrum sacramenta possint emi et vendi sine simonia</head>

          <div xml:id="ta-l4d25q3-Dd1e261">
            <head xml:id="ta-l4d25q3-Hd1e263">Quaestiuncula 1</head>
            <p xml:id="ta-l4d25q3-d1e266">Ad secundum sic proceditur. Videtur quod sacramenta possint emi et vendi sine
              simonia. Quia finis omnium sacramentorum est regnum caelorum, et remissio peccatorum.
              Sed regnum caelorum emitur, ut Gregorius dicit: <quote xml:id="ta-l4d25q3-Qd1e268">regnum caelorum tantum valet,
                quantum habes</quote>; et Dan. 4, 24, dicitur: <quote xml:id="ta-l4d25q3-Qd1e271">peccata tua eleemosynis
                redime</quote>. Ergo multo fortius sacramenta emi possunt absque vitio simoniae.</p>
            <p xml:id="ta-l4d25q3-d1e275">Praeterea, matrimonium sacramentum quoddam est. Sed matrimonium aliquando contrahitur
              interveniente pactione de aliqua pecunia solvenda sine peccato. Ergo sacramenta licite
              possunt emi.</p>
            <p xml:id="ta-l4d25q3-d1e278">Praeterea, Baptismus est sacramentum primum. Sed in aliquo casu, scilicet quando
              sacerdos sine pretio puerum baptizare nollet, aliquis posset emere Baptismum sine
              peccato simoniae, ne puer in aeternum periret absque Baptismo decedens. Ergo
              sacramenta possunt emi sine peccato.</p>
            <p xml:id="ta-l4d25q3-d1e281">Praeterea, in Missa conficitur Eucharistia, quae est sacramentum sacramentorum. Sed
              licet cantare Missam pro aliquo pretio, quia nemo debet suis stipendiis militare, ut
              dicitur 1 Corinth. 9. Ergo et cetera.</p>
            <p xml:id="ta-l4d25q3-d1e285">Praeterea, Extra. de Praebend. dicitur, quod quidam canonici sacerdoti cuidam unam
              praebendam in Ecclesia dederunt, ut Missam de beata virgine quotidie celebraret; et
              Papa quotidie confirmat illam petitionem. Ergo idem quod prius.</p>
            <p xml:id="ta-l4d25q3-d1e288">Praeterea, absolutio quoddam sacramentale est. Sed quidam accipiunt pecuniam, ut ab
              excommunicatione absolvant. Ergo et cetera.</p>
            <p xml:id="ta-l4d25q3-d1e291">Praeterea, episcopalis potestas, quamvis non sit ordo, tamen quoddam sacramentale
              est. Sed licet in aliquo casu dare pecuniam, ut ad episcopatum perveniat, sicut cum
              quis malitiose impedit, ut ab impedimento cesset. Ergo sacramentalia licite vendi
              possunt.</p>

          </div>
          <div xml:id="ta-l4d25q3-Dd1e295">
            <head xml:id="ta-l4d25q3-Hd1e297">Quaestiuncula 2</head>
            <p xml:id="ta-l4d25q3-d1e300">Ulterius. Videtur quod etiam in emptione vel venditione aliorum spiritualium non
              committatur simonia. Quia totum ecclesiasticum officium quoddam spirituale est. Sed
              quidam recipiunt certos reditus ad anniversarium celebrandum. Ergo spiritualia possunt
              sine simonia emi et vendi.</p>
            <p xml:id="ta-l4d25q3-d1e303">Praeterea, oratio est maxime spirituale. Sed aliquis potest dare pecuniam bonis
              viris, ut orent pro eo, secundum illud quod dicitur in Luc. 16, 9: <quote xml:id="ta-l4d25q3-Qd1e305">facite vobis
                amicos de mammona iniquitatis</quote>. Ergo et cetera.</p>
            <p xml:id="ta-l4d25q3-d1e309">Praeterea, 1 Reg. 9, dicitur de Saul, et 3 Reg. 13, de uxore Hieroboam, quod
              attulerunt pretium sanctis prophetis. Sed prophetia est spirituale donum spiritus
              sancti. Ergo idem quod prius.</p>
            <p xml:id="ta-l4d25q3-d1e312">Praeterea, praedicatio est res spiritualis. Sed Paulus praedicabat pro temporalibus,
              ut fierent collectae pauperibus, ut patet 1 Corinth. ult. Ergo et cetera.</p>
            <p xml:id="ta-l4d25q3-d1e316">Praeterea, praedicatori licet accipere stipendia pro sua praedicatione, ut patet 2
              Corinth. 9. Sed apostolus stipendia nominat ibi temporalia quae praedicatoribus
              debentur. Ergo licet temporalia pro spiritualibus accipere.</p>
            <p xml:id="ta-l4d25q3-d1e319">Praeterea, correctio est quid spirituale, et visitatio. Sed praelati pro
              visitationibus accipiunt temporalia, quidam etiam pro pecunia occultant peccatum quod
              manifestare tenentur. Ergo et cetera.</p>
            <p xml:id="ta-l4d25q3-d1e322">Praeterea, religionis status quoddam bonum spirituale est. Sed in quibusdam
              monasteriis, praecipue monialium, exigitur aliquid ab eis quae ibi recipi debent. Ergo
              licet spiritualia dare pro temporalibus.</p>
            <p xml:id="ta-l4d25q3-d1e325">Praeterea, scientia est quoddam spirituale bonum. Sed licet magistris artium accipere
              aliquid pro doctrina sua. Ergo et cetera.</p>
            <p xml:id="ta-l4d25q3-d1e328">Praeterea, judicium spirituale bonum est, similiter patrocinium in causis, et
              testimonium ferendum. Sed pro omnibus his potest accipi pecunia vel munus aliquod.
              Ergo et cetera.</p>

          </div>
          <div xml:id="ta-l4d25q3-Dd1e332">
            <head xml:id="ta-l4d25q3-Hd1e334">Quaestiuncula 3</head>
            <p xml:id="ta-l4d25q3-d1e337">Ulterius. Videtur quod etiam non committatur simonia in venditione eorum et emptione
              quae sunt spiritualibus annexa. Nihil enim est magis spiritualibus annexum quam vasa
              sacra. Sed illa in necessitate vendi possunt licite. Ergo et cetera.</p>
            <p xml:id="ta-l4d25q3-d1e340">Praeterea, jus sepulturae spiritualibus annexum est. Sed Abraham emit ab Emor
              speluncam duplicem in sepulturam. Ergo sine simonia emi potest quod est spiritualibus
              annexum.</p>
            <p xml:id="ta-l4d25q3-d1e343">Praeterea, juspatronatus est quoddam spirituali annexum. Sed potest sine simonia
              vendi, quia transit cum universitate, ut decretalis dicit, et in feudum concedi
              potest. Ergo annexum spiritualibus potest licite vendi.</p>
            <p xml:id="ta-l4d25q3-d1e346">Praeterea, decimae sunt annexae spiritualibus. Sed licet emere eas: quia possunt in
              feudum laicis concedi, et ab eis redimi. Ergo possunt vendi et emi annexa
              spiritualibus.</p>
            <p xml:id="ta-l4d25q3-d1e350">Praeterea, jus primogeniturae spiritualibus annexum videtur; unde primogeniti ante
              legem sacerdotis officio fungebantur. Sed Jacob emit jus primogeniturae ab Esau Gen.
              25. Ergo idem quod prius.</p>
          </div>
          <div xml:id="ta-l4d25q3-Dd1e355">
            <head xml:id="ta-l4d25q3-Hd1e357">Quaestiuncula 1</head>
            <p xml:id="ta-l4d25q3-d1e360">Respondeo dicendum ad primam quaestionem, quod cum sacramenta contineant et causent
              gratiam, non possunt licite vendi aut emi propter tria. Primo, quia dispensator
              sacramenti non est dominus, sed minister; emptio autem debet fieri a domino rei.
              Secundo, quia pretium emptionis ponitur quasi mensura adaequans illud quod emitur,
              unde a mensurando numisma dicitur, secundum philosophum in 5 Ethic.: gratia autem non
              potest commensurari alicui corporali bono; unde injuriam gratiae facit qui sacramenta
              gratiae vendit aut emit. Tertio, quia gratia ex hoc nomen accepit quod gratis datur;
              unde contra rationem gratiae facit qui sacramenta gratiae quasi venalia tractat.</p>
            <p xml:id="ta-l4d25q3-d1e363">Ad primum ergo dicendum, quod locutiones illae sunt metaphoricae, et per
              similitudinem de emptione loquentes, ipsum meritum emptionem vocantes: quod quidem
              emptio non est, quia Deo ex nostro merito nihil accrescit, nec meritum nostrum est
              aequivalens praemio.</p>
            <p xml:id="ta-l4d25q3-d1e366">Ad secundum dicendum, quod matrimonium non solum est sacramentum, sed etiam naturae
              officium; et ideo ex illa parte qua est sacramentum, in dispensatione ministrorum
              Ecclesiae consistens, non cadit sub emptione; unde secundum canones committit simoniam
              qui pro benedictione nubentium pecuniam exigit; sed ex illa parte qua est in officium
              naturae, nihil prohibet pro matrimonio pretium accipere, vel conditionem de re
              temporali accipienda interponere, sicut nec in aliis officiis civilibus et
              corporalibus.</p>
            <p xml:id="ta-l4d25q3-d1e369">Ad tertium dicendum, quod in casu illo debet aliquis emere aquam a sacerdote, et
              ipsemet puerum baptizare, quia in casu necessitatis licet baptizare etiam mulieri; nec
              debet aliquo modo pro ipso Baptismo sacerdoti pecuniam dare; et similiter est de
              adulto, nisi quando potest differri quousque ad superiorem recurratur, ut ab eo
              Baptismus suscipiatur, cui ex officio competit dare.</p>
            <p xml:id="ta-l4d25q3-d1e373">Ad quartum dicendum, quod facere pactionem de Missa celebranda est simoniacum semper.
              Si tamen non habet alios sumptus, et non tenetur ex officio Missam cantare, potest
              accipere denarios, sicut conducti sacerdotes faciunt, non quasi pretium Missae, sed
              quasi sustentamentum vitae.</p>
            <p xml:id="ta-l4d25q3-d1e376">Ad quintum dicendum, quod ibi non fuit aliqua pactio, sed illi praebendae annexum
              fuit illud officium cantandi Missam talem.</p>
            <p xml:id="ta-l4d25q3-d1e379">Ad sextum dicendum, quod pro absolutione non debet exigi pecunia; sed tamen ei qui
              absolvitur, potest imponi pecuniaria poena; unde licet aliquid exigere quasi peccati
              poenam: in quo tamen cavendum est ne talis exactio magis cupiditati quam correctioni
              adscribatur.</p>
            <p xml:id="ta-l4d25q3-d1e382">Ad septimum dicendum, quod ibi est distinguendum: quia si non est sibi acquisitum jus
              per electionem, nullo modo potest pecuniam dare adversario ut desistat; si autem est
              ei acquisitum jus, potest aliquid dare, non ut pretium praelationis, sed ut
              redemptionem vexationis propriae.</p>

          </div>
          <div xml:id="ta-l4d25q3-Dd1e386">
            <head xml:id="ta-l4d25q3-Hd1e388">Quaestiuncula 2</head>
            <p xml:id="ta-l4d25q3-d1e391">Ad secundam quaestionem dicendum, quod actus aliquis potest spiritualis dici vel
              quantum ad suum principium quod competit alicui ex aliquo spirituali dono vel officio;
              vel quantum ad sui finem, ut quando per actum ad aliquid spirituale pervenitur. In
              actibus ergo qui primo modo spirituales sunt, quia spirituale est ex parte agentis,
              nullo modo sine simonia potest aliquid locare actus suos; sed potest aliquid accipere
              in sustentationem vitae; in secundis autem actibus, quia spiritualitas non est ex
              parte agentis, potest etiam emere vel vendere operas suas; sed non vendere hoc
              spirituale quod ex ejus actu acquiritur.</p>
            <p xml:id="ta-l4d25q3-d1e394">Ad primum ergo dicendum, quod anniversarium celebrare est spiritualis actus primo
              modo; et ideo nullo modo licet pacisci pro eo celebrando; si tamen cum devotione
              aliquid detur Ecclesiae, Ecclesia tenetur celebrare pro illis pro quibus rogatur.</p>
            <p xml:id="ta-l4d25q3-d1e397">Ad secundum dicendum, quod oratio est spiritualis primo et secundo modo, quia ex
              spirituali devotione efficaciam habet, et aliquid spirituale debet in ea fieri; unde
              nullo modo debet sub pretio poni; nec illi qui dant pecuniam pauperibus, ut pro eis
              orent, orationem emunt, sed animos pauperum alliciunt ad orandum pro se, et eos sibi
              faciunt debitores.</p>
            <p xml:id="ta-l4d25q3-d1e400">Ad tertium dicendum, quod, sicut dicit Hieronymus super Michaeam, talia munera
              exhibebantur prophetis magis in sustentationem eorum, ut spiritualibus vacarent
              libere, quam ad emendum munera prophetiae: quia actus prophetiae spirituales sunt
              primo modo.</p>
            <p xml:id="ta-l4d25q3-d1e404">Ad quartum dicendum, quod praedicare pro pecunia potest intelligi dupliciter. Uno
              modo ut pecunia sit pretium praedicationis; et sic nullo modo licet; alio modo ut
              pecuniae datio sit res quaedam praedicata; et ita potest aliquis praedicare pro
              pecunia, sicut pro aliis operibus meritoriis, inquantum meretur dans, et sublevatur
              defectus recipientis; et sic apostolus pro collectis faciendis praedicavit: non tamen
              in pecuniae collatione ponendus est praedicationis finis.</p>
            <p xml:id="ta-l4d25q3-d1e407">Ad quintum dicendum, quod stipendia debentur praedicantibus ad sustentationem victus,
              ne cogantur relinquere verbum Dei, et circa procuranda sibi necessaria occupari; non
              autem debentur eis quasi pretium praedicationis.</p>
            <p xml:id="ta-l4d25q3-d1e410">Ad sextum dicendum, quod correctio, sive visitatio, est spiritualis actus primo modo,
              quia alicui ex spirituali officio competit; unde simoniam committit qui pecuniam
              accipit, ut peccatum quod tenetur revelare aut punire, non revelet nec puniat: nec
              etiam pro visitatione facienda accipienda est procuratio quasi pretium visitationis,
              sed quasi debita ex ordinatione Ecclesiae ad sustentationem; et similiter est de
              procuratione moderata quam accipere possunt episcopi in consecratione Ecclesiarum
              secundum Ecclesiae determinationem.</p>
            <p xml:id="ta-l4d25q3-d1e413">Ad septimum dicendum, quod cum possessiones alicujus loci religiosi non sufficiunt ad
              sustentandum plures, tunc potest exigi ab eo qui in loco illo vult Deo servire, non
              quasi pretium religionis, sed ut habeat monasterium unde ei possit providere; et ideo
              non committitur simonia. Si autem sine gravamine Ecclesiae potest recipi, simoniacum
              est aliquid pro receptione exigere.</p>
            <p xml:id="ta-l4d25q3-d1e416">Ad octavum dicendum, quod docere artes liberales est actus spiritualis secundo modo;
              et ideo licet magistris artium vendere labores suos, sed non scientiam sive veritatem,
              quae spiritualis est; unde dicitur Prov. 23, 23: <quote xml:id="ta-l4d25q3-Qd1e418">noli vendere scientiam, et
                doctrinam et gloriam</quote>.</p>
            <p xml:id="ta-l4d25q3-d1e422">Ad nonum dicendum, quod judex ex officio suo tenetur judicium reddere: similiter
              etiam quilibet tenetur ex hoc quod est judicio subditus, ad verum testimonium
              reddendum. Sed advocatus non tenetur patrocinium suum causae praestare, nec
              jurisperitus dare consilium; et ideo, sicut dicit Augustinus ad Macedonium, non debet
              judex vendere verum judicium, aut testis, verum testimonium, quia advocatus vendit
              justum patrocinium, et jurisperitus verum consilium. Non enim advocatus vendens justum
              patrocinium, justitiam vendit, quae est spiritualis, sed actum suum; et similiter
              dicendum est de consilio jurisperiti. Sed judex vendendo verum judicium, simoniam
              committit, si sit spiritualis judex: alias non committit simoniam, sed graviter
              peccat; et similiter dicendum est de teste.</p>

          </div>
          <div xml:id="ta-l4d25q3-Dd1e426">
            <head xml:id="ta-l4d25q3-Hd1e428">Quaestiuncula 3</head>
            <p xml:id="ta-l4d25q3-d1e431">Ad tertiam quaestionem dicendum, quod sicut ex dictis patet, spirituale quod sub
              pretio poni non debet, est duplex; scilicet ipsa res sacra, ut sacramenta; et actus
              competens alicui ex officio sacro; et secundum hoc etiam est duplex spirituali
              annexum: quoddam annexum est ipsis sacramentis, sicut vasa sacra, et hujusmodi;
              quaedam sunt annexa officiis sacris, sicut decimae, et juspatronatus, secundum quod
              juspatronatus est potestas praesentandi clericum ad beneficium ecclesiasticum; et in
              utroque committitur simonia quantum ad id quod de spiritualitate habet.</p>
            <p xml:id="ta-l4d25q3-d1e434">Ad primum ergo dicendum, quod vasa sacra nullo modo ratione consecrationis vendenda
              sunt, ut scilicet pro consecratione eorum aliquid plus exigatur; tamen in necessitate
              Ecclesiae possunt vendi ex parte ejus quod in eis est non spirituale, scilicet materia
              auri; et tunc si venduntur ecclesiasticae personae, possunt integra vendi; si autem
              venduntur aliis non ad usum Ecclesiae, debent prius frangi praemissa oratione, ne
              sancta ab aliis tractentur quam a ministris Ecclesiae.</p>
            <p xml:id="ta-l4d25q3-d1e437">Ad secundum dicendum, quod venditio sepulturae potest intelligi dupliciter. Uno modo
              quod vendatur terra sacra in sepulturam; et de hoc est similis ratio ac de venditione
              sacrorum vasorum, quia coemeterium consecratum potest vendi ratione terrae in
              necessitate Ecclesiae, sicut et calix ratione materiae; non autem potest vendi ratione
              consecrationis, ut scilicet aliquis pro pecunia ibi sepeliatur. Abraham autem non
              peccavit emens speluncam duplicem: quia spelunca illa non erat consecrata in
              sepulturam: vel si erat consecrata, transivit possessio ejus in jurisdictionem cum
              universitate agri. Emor autem reprehenditur, quia decidit a bona intentione quam prius
              habuit, volens gratis dare, cum postea eam carissime vendiderit: vel, ut quidam
              dicunt, Abraham non peccavit redimens jus quod habebat sepeliendi mortuum: quod
              quamvis ei Emor non denegaret, tamen sciebat Abraham quod ille moleste acciperet, nisi
              pretium daretur. Sed primum melius videtur. Alio modo dicitur vendi sepultura, si pro
              officio quod a sacerdotibus in sepultura funeris dicitur, aliquid exigatur; et hoc non
              licet, ut ex dictis patet. Tamen si consuetudo est quod aliquid detur, potest per
              superiorem correctio adhiberi in illos qui denegant dare quod consuetudo exposcit.</p>
            <p xml:id="ta-l4d25q3-d1e440">Ad tertium dicendum, quod juspatronatus per se vendi non potest, nec in feudum dari.
              Si autem villa vendatur, et in feudum detur, cui annexum est juspatronatus, transit
              cum universitate ad illum cui villa datur, vel qui eam emit, non quasi juspatronatus
              sub venditione cadat.</p>
            <p xml:id="ta-l4d25q3-d1e444">Ad quartum dicendum, quod jus percipiendi decimas sequitur spirituale officium, quia
              debetur ministris Ecclesiae: nec laici possunt habere hujusmodi jus, quamvis aliquando
              ad tempus fructus decimarum laicis concessus sit propter aliquam Ecclesiae
              necessitatem; et tunc hoc modo quo laicis dari potest, ab eis potest redimi ex
              auctoritate episcopi. Tamen una Ecclesia non potest ab alia emere jus percipiendi
              decimas.</p>
            <p xml:id="ta-l4d25q3-d1e447">Ad quintum dicendum, quod jus primogeniturae debebatur Jacob ex divina institutione;
              et ideo non peccavit emens, sed redemit vexationem suam. Sed Esau vendens
              peccavit.</p>
          </div>
        </div>
        <div xml:id="ta-l4d25q3-Dd1e452" type="articulus">
          <head xml:id="ta-l4d25q3-Hd1e454">Articulus 3</head>

          <head xml:id="ta-l4d25q3-Hd1e457" type="question-title">Utrum simonia committatur illis tribus modis quos Urbanus Papa
            determinat</head>

          <p xml:id="ta-l4d25q3-d1e460">Ad tertium sic proceditur. Videtur quod simonia non committatur illis tribus modis quos
            Urbanus Papa determinat, dicens: <quote xml:id="ta-l4d25q3-Qd1e462">quisquis res ecclesiasticas non ad quod
              institutae sunt, sed ad propria lucra, munere linguae vel indebiti obsequii vel
              pecuniae, largitur vel adipiscitur, simoniacus est</quote>. Quia, ut supra dictum est,
            judex spiritualis, si vendit judicium, facit simoniam. Sed licet judici spirituali
            aliquod munus accipere pecuniae, vel alicujus hujusmodi, ut dicitur Extra. de simonia,
            cap. etsi quaestiones. Ergo simonia non semper committitur per munus a manu.</p>
          <p xml:id="ta-l4d25q3-d1e466">Praeterea, Papa potest etiam munus a manu suscipere pro aliquo spirituali. Sed, ut
            quidam dicunt, Papa non potest committere simoniam, maxime cum aliqua persona
            ecclesiastica; quia res Ecclesiae sunt suae. Ergo non semper committitur simonia per
            munus a manu.</p>
          <p xml:id="ta-l4d25q3-d1e469">Praeterea, Gregorius dicit: <quote xml:id="ta-l4d25q3-Qd1e471">ecclesiasticis utilitatibus deservientes dignum est
              ecclesiastica remuneratione gaudere</quote>. Ergo si datur aliqua praebenda alicui pro
            obsequio impenso, non est simonia.</p>
          <p xml:id="ta-l4d25q3-d1e476">Praeterea, unusquisque licite potest petere quod sibi debetur de jure. Sed ordinato,
            qui non habet beneficium competens, tenetur de jure ordinator ejus providere. Ergo non
            peccat, si petat beneficium; et hoc vocatur munus linguae, scilicet rogatio.</p>
          <p xml:id="ta-l4d25q3-d1e479">Praeterea, si fiant preces pro digno, non committitur simonia ex hoc. Sed preces sunt
            munera linguae, sive fiant pro digno, sive pro indigno. Ergo munus a lingua non semper
            facit simoniam.</p>
          <p xml:id="ta-l4d25q3-d1e482">Praeterea, hypocritae faciunt bona spiritualia propter laudes hominum, et tamen non
            dicuntur simoniaci. Ergo munus a lingua non facit simoniam.</p>
          <p xml:id="ta-l4d25q3-d1e485">Praeterea, sicut amor pecuniae est cupiditatis, ita amor consanguineorum est
            carnalitatis. Sed si intuitu pecuniae detur alicui praebenda, est simonia. Ergo
            similiter si detur intuitu consanguinitatis; et tamen ibi non est aliquis praedictorum
            modorum; ergo sunt insufficientes.</p>
          <p xml:id="ta-l4d25q3-d1e488">Praeterea, in commutationibus etiam dignitatum vel ecclesiasticorum beneficiorum
            committitur simonia. Sed ibi non est aliquod munus. Ergo et cetera.</p>
          <p xml:id="ta-l4d25q3-d1e491">Praeterea, aliqui praelati recipiunt fructus Ecclesiarum vacantium, et postea
            conferunt, retenta sibi parte proventuum; in quo non videtur aliquod munus esse; et
            tamen est ibi simonia. Ergo et cetera.</p>
          <p xml:id="ta-l4d25q3-d1e495">Respondeo dicendum, quod simonia, ut dictum est, consistit in emptione et venditione
            spiritualium, vel eorum quae sunt eis annexa. Emptio autem vel venditio consistit non
            solum in datione et acceptione pecuniae, sed omnium eorum quorum potest pretium
            numismate mensurari: in his enim est liberalitas, secundum philosophum. Constat autem
            quod in eisdem est liberalis datio, et venditio, quae est contraria. Omnis autem
            temporalis commodi pretium potest numismate mensurari; et ideo quicumque pro aliquo
            temporali commodo dat aliquod spirituale, vel annexum, simoniam committit. Bonum autem
            temporale quod potest aliquis ab alio expectare, vel est ex parte animae, sicut amicitia
            aut favor aliquis; et quantum ad hoc est munus a lingua: vel ex parte corporis, sicut
            aliquis actus corporaliter exercitus, vel obsequium aliquod exhibitum; et quantum ad hoc
            est munus ab obsequio; vel est aliquid exteriorum bonorum; et sic est munus a manu, quod
            consistit in exterioribus bonis. Quantum ad primum committitur simonia per munus a
            lingua, quia lingua opinionem exprimit, et gratiam conceptam; quantum ad secundum per
            munus ab obsequio; quantum ad tertium per munus a manu.</p>
          <p xml:id="ta-l4d25q3-d1e498">Ad primum ergo dicendum, quod Ecclesiae judicium est quantum ad exteriora: et quia non
            est probabile quod animus judicis spiritualis flectatur ad aliquid faciendum pro parvo
            munere, ideo in parvis muneribus judici datis non judicat simoniam committi. Sed apud
            Deum, qui cor videt, simonia est et in parvis et in magnis muneribus, si animus judicis
            ex eis flectatur.</p>
          <p xml:id="ta-l4d25q3-d1e501">Ad secundum dicendum, quod opinio illa erronea est. Si enim Papa pro aliquo spirituali
            munus acciperet, simoniam committeret sicut et alius homo: quia sub Petro, cui Papa
            succedit, simoniae vitium damnationem inchoavit in novo testamento: et quamvis res
            Ecclesiae sint aliquo modo Papae, non sunt tamen ejus omnibus modis habendi, sicut illud
            quod ad manum habet. Non est autem dubium quod simoniam committeret, si quis aliquod
            spirituale debitori suo daret, ut quod suum est recuperaret; et ita etiam in proposito
            Papa a simonia non excusaretur, si (quod absit) spiritualia pro temporalibus rebus
            Ecclesiarum daret.</p>
          <p xml:id="ta-l4d25q3-d1e504">Ad tertium dicendum, quod obsequium aut est honestum, aut inhonestum. Si quidem sit
            honestum obsequium, ex ipso obsequio quandoque redditur homo dignus beneficio
            ecclesiastico, sicut et aliis bonis operibus; et tunc si pactio non intervenit, potest
            absque simonia beneficium ecclesiasticum dari ei qui obsecutus est, ut non habeatur
            oculus ad obsequium principaliter, sed ad dignitatem personae; et sic loquitur
            Gregorius. Si autem sit inhonestum, tunc est omnino simonia.</p>
          <p xml:id="ta-l4d25q3-d1e507">Ad quartum dicendum, quod munus linguae duplex est: vel quod in ipso actu linguae
            consistit, sicut laus; vel quod ex lingua initium sumit, sicut cum quis ex hoc quod
            precibus alicujus satisfacit, favorem expectat. Qui enim dat aliquod spirituale pro
            favore vel laude acquirenda, non est dubium quin simoniam committeret. Quando ergo
            preces fiunt pro indigno, satis apparet quod nihil aliud movet nisi favor, aut etiam
            periculum evitandum: quia etiam carere malo quoddam bonum est, ut dicit philosophus. Et
            ideo quando fiunt preces pro indigno, vel aliquo potente qui periculum comminatur, quae
            dicuntur preces armatae; manifeste simonia committitur, si propter hoc beneficium
            ecclesiasticum detur. Si autem pro digno fiant quantum ad judicium hominum; probabile
            est quod dans magis moveatur intuitu dignitatis personae quam favore precum; et ideo non
            reputatur simonia. Si tamen principaliter moveatur favore precum, vel timore rogantis;
            quantum ad divinum judicium simoniam committit et rogatus et rogans, si hoc intendat,
            sive aliquis pro se roget, sive pro alio. Potest enim aliquis pro se petere si dignus
            sit, beneficium ecclesiasticum non habens curam animarum, si indiget; sed non si habeat
            curam animarum, quia praesumptuosum est. Nec tamen est simonia nisi pro tanto quod ex
            ipsa praesumptione indignus reddatur; et tunc preces suae ex hoc ipso quod rogat, pro
            indigno fiunt.</p>
          <p xml:id="ta-l4d25q3-d1e510">Et per hoc patet solutio ad quintum.</p>
          <p xml:id="ta-l4d25q3-d1e514">Ad sextum dicendum, quod emptio et venditio in quibus simonia consistit, sunt
            voluntariae communicationes, quia ex consensu utriusque fiunt. Sed hypocrita per ea quae
            facit, favorem humanum sibi usurpat per modum furti, quod est involuntaria communicatio;
            et ideo, proprie loquendo, simoniam non committit.</p>
          <p xml:id="ta-l4d25q3-d1e517">Ad septimum dicendum, quod ille qui dat ratione consanguinitatis praebendam alicui
            principaliter: aut intendit temporale bonum illius cui datur, et non alterius; et sic
            peccat graviter, sed simoniam non committit, quia non vendit, cum nihil accipiat: aut
            intendit aliquod bonum in seipsum redundans, sic quod magnificetur per hoc, et
            nobilitetur domus sua; vel quod ipse in consanguineis sit fortior; et sic ipse aliquid
            accipere sperat pro quo spiritualia dat, et simoniam committit: et reducitur ad id munus
            in quo continetur commodum quod ex tali datione sperat.</p>
          <p xml:id="ta-l4d25q3-d1e520">Ad octavum dicendum, quod in tali permutatione est simonia, si pro aliquo terreno
            commodo utriusque, vel alterius, talis commutatio fiat; si autem pro aliquo spirituali,
            utpote quia hic in illo loco melius possit Deo servire, non est simonia; unde tunc
            potest fieri commutatio ex auctoritate episcopi dioecesani.</p>
          <p xml:id="ta-l4d25q3-d1e523">Ad nonum dicendum, quod in hoc distinguendum est: quia si ante donationem praebendae
            proventus percipiat pro aliqua justa causa, et non intervenit aliqua conventio cum eo
            cui dare disponit, non est simonia: si autem pactio intervenit, ut ante receptionem, vel
            post accipiat, simoniacum est.</p>
        </div>
        <div xml:id="ta-l4d25q3-Dd1e528">
          <head xml:id="ta-l4d25q3-Hd1e530">Expositio textus</head>
          <p xml:id="ta-l4d25q3-d1e533"><quote xml:id="ta-l4d25q3-Qd1e534">Neque ex his aliquem in clericatus honorem vel exiguum surrogare</quote>: non
            quia ordinem non receperit, sed quia male promotus est; quod contingit dupliciter. Uno
            modo ex parte ordinantis, sive cum est haereticus, sive simoniacus, vel quocumque alio
            modo ab Ecclesia separatus, et sic est in proposito: sive cum ordinatur a non suo
            episcopo sine licentia et auctoritate proprii episcopi; et tunc debet deponi, nisi
            episcopus ponat spem in ratihabitione alterius episcopi, sicut de beato Epiphanio in
            epistola sua legitur: sive ordinetur ab episcopo qui abrenuntiavit officio et loco. Si
            enim officium sibi retinuerit, loco abrenuntians, potest conferre minores ordines, et de
            licentia episcopi etiam majores. Alio modo est male promotus, quia non promovetur sicut
            debet: quod contingit dupliciter. Primo, quia furtive accipit ordinem, ut cum accipit
            duos ordines sacros una die, vel unumquemque sine licentia episcopi; et poena talium est
            depositio; et tunc si fuit super hoc lata excommunicatio, solus Papa potest cum eo
            dispensare: si autem non fuit, potest etiam episcopus dispensare, praecipue in minoribus
            ordinibus, vel si claustrum intraverit. Secundo, quia praetermittit aliquem ordinem; et
            tunc, si ex malitia facit, debet deponi, quamvis characterem recipiat; si vero
            ignoranter, debet sibi imponi poena ab episcopo, et interim careat executione ordinis,
            quousque ordinem praetermissum recipiat. <quote xml:id="ta-l4d25q3-Qd1e537">Quisquis horum alterum vendit sine quo
              alterum non habetur, neutrum vendere derelinquit</quote>. Hoc est intelligendum de
            illis quorum unum quod venditur, ordinatur ad alterum, quod sub pretio cadere non
            potest: sic beneficia ecclesiastica sunt ordinata ad ministrorum Ecclesiae
            sustentationem; et sic non potest ministrari de jure patronatus, quod per se non
            venditur, quamvis transeat cum venditione villae; quia dominium villae non est ordinatum
            ad jus patronatus. <quote xml:id="ta-l4d25q3-Qd1e540">Simoniacae autem haeresis tripartita est distinctio</quote>.
            Simoniacus proprie dicitur qui est reus hujus peccati, vel dando vel accipiendo aliquod
            sacrum pro pretio. Contingit autem quandoque in ipsa datione simoniam intervenire per
            mediatores altero, vel utroque ignorante; et tunc fit simoniace ordinatio, quamvis non
            sit simoniacus qui ordinat vel ordinatur. Quandoque etiam potest esse simoniacus ex alia
            causa, et nullum vitium ex ipsa datione spiritualium intervenire; et tunc non simoniace
            ordinatur aliquis, quamvis sit simoniacus vel ordinans vel ordinatus; et secundum hoc
            distinguuntur modi in littera positi. <quote xml:id="ta-l4d25q3-Qd1e543">Sacri canones sanxerunt</quote> et cetera.
            Hic nota, quod tria tempora sunt observanda in ordinibus. Primo tempus aetatis
            ordinandi: circa quod sciendum est quod secundum antiqua jura a septimo anno usque ad
            duodecimum potest accipere omnes minores ordines: a duodecimo usque ad vigesimum primum
            potest recipere acolythatum et subdiaconatum, ita quod in vigesimoprimo subdiaconatum
            recipiat; in vigesimo sexto potest recipere diaconatum, in trigesimo presbyteratum; et
            postmodum potest fieri episcopus. Sed nunc abbreviatum est tempus: quia subdiaconatum
            potest recipere quando pervenerit ad annos discretionis, ut possit cognoscere votum
            continentiae, et presbyter fieri in vigesimo quinto anno; et diaconatum circa
            vigesimumprimum annum (et praecipue in religiosis): episcopus autem in trigesimo anno.
            Secundo debet considerari tempus determinatum anni, in quo fiunt ordines: circa quod
            sciendum est, quod majores ordines in sex temporibus anni possunt celebrari, scilicet;
            in quatuor sabbatis quatuor temporum, et in sabbato ante dominicam de passione, et in
            vigilia resurrectionis. Papa tamen in die dominico et festis praecipuis confert
            subdiaconatum; et in his etiam diebus quibus episcopus potest conferre minores ordines.
            Episcopi autem in die dominico consecrandi sunt. Tertium tempus est distantia inter
            ordines suscipiendos: circa quod sciendum est, quod aliquis potest accipere omnes
            minores ordines una die; non tamen unum de minoribus cum subdiaconatu, nec duos de
            majoribus simul. Potest tamen in dominica consecrari in episcopum qui praecedenti die
            factus est sacerdos. De illis autem qui gradatim ad clericatum accedunt, sciendum est,
            quod possunt in octo annis recipere omnes ordines; ita quod in primis duobus recipiant
            minores, in aliis quinque tres majores. Monachus tamen posset omnes recipere per annum,
            et etiam alii dispensative propter necessitatem Ecclesiae.</p>
        </div>
      </div>
    </body>
  </text>
</TEI>