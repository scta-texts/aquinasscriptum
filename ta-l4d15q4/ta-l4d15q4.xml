<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 15, Quaestio 4</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 15, Quaestio 4</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="260a"/>
      </div>
    </front>
    <body>
      <div xml:id="ta-l4d15q4">
        <head xml:id="ta-l4d15q4-Hd1e97">Quaestio 4</head>
        <div xml:id="ta-l4d15q4-Dd1e100">
          <head xml:id="ta-l4d15q4-Hd1e102">Prooemium</head>
          <p xml:id="ta-l4d15q4-d1e105">Deinde quaeritur de oratione; et circa hoc quaeruntur septem: 1 quid sit oratio; 2 de
            modo orandi; 3 de speciebus orationis; 4 quid sit in oratione petendum; 5 quis possit
            orare; 6 cui competit orare; 7 de efficacia orationis.</p>
        </div>
        <div xml:id="ta-l4d15q4-Dd1e109" type="articulus">
          <head xml:id="ta-l4d15q4-Hd1e111">Articulus 1</head>

          <head xml:id="ta-l4d15q4-Hd1e114" type="question-title">Utrum oratio sit quidam actus affectivae partis</head>

          <div xml:id="ta-l4d15q4-Dd1e117">
            <head xml:id="ta-l4d15q4-Hd1e119">Quaestiuncula 1</head>
            <p xml:id="ta-l4d15q4-d1e122">Ad primum sic proceditur. Videtur quod oratio sit quidam affectivae partis actus.
              Primo per Augustinum, qui sic definit orationem: <quote xml:id="ta-l4d15q4-Qd1e124">oratio est purus affectus
                mentis in Deum directus</quote>.</p>
            <p xml:id="ta-l4d15q4-d1e128">Praeterea, Hugo de s. Victore dicit quod oratio est devotio quaedam ex compunctione
              procedens. Sed devotio ad affectum pertinet. Ergo et oratio.</p>
            <p xml:id="ta-l4d15q4-d1e131">Praeterea, imperium et oratio non differunt nisi secundum relationem ad superiorem et
              ad inferiorem, secundum quod imperatur inferiori, sed oratur superior. Sed voluntas
              est quae imperat aliis viribus. Ergo ipsa etiam est cujus est orare et petere.</p>
            <p xml:id="ta-l4d15q4-d1e134">Praeterea, oratio exterior interius desiderium insinuat orantis. Sed oratio interior
              est quae per exteriorem innotescit. Ergo oratio interior nihil aliud est quam interius
              desiderium; et sic ad affectivam pertinet.</p>
            <p xml:id="ta-l4d15q4-d1e138">Sed contra, super illud Psalm. 63: <quote xml:id="ta-l4d15q4-Qd1e140">exaudi Deus orationem meam</quote> etc.
              dicit Glossa, quod oratio est quando vota nostra Deo pandimus. Sed pandere, sive
              demonstrare, est actus rationis. Ergo et orare.</p>
            <p xml:id="ta-l4d15q4-d1e144">Praeterea, secundum Damascenum, <quote xml:id="ta-l4d15q4-Qd1e146">oratio est petitio decentium a Deo</quote>.
              Sed decentia importat ordinem alicujus ad alterum. Cum ergo ordinare sit rationis, et
              oratio rationis erit.</p>

          </div>
          <div xml:id="ta-l4d15q4-Dd1e151">
            <head xml:id="ta-l4d15q4-Hd1e153">Quaestiuncula 2</head>
            <p xml:id="ta-l4d15q4-d1e156">Ulterius. Videtur quod sit actus doni, et non virtutis. Quia, secundum Hugonem de s.
              Victore, ubi supra, oratio est contemplationis pars. Sed contemplatio ad sapientiam
              pertinet; quia ea perficitur superior pars rationis, quae contemplandis aeternis
              inhaeret, ut Augustinus dicit. Ergo oratio est actus sapientiae.</p>
            <p xml:id="ta-l4d15q4-d1e159">Praeterea, ut dicit Damascenus, oratio est ascensus intellectus in Deum. Sed
              ascendere ad donum intellectus pertinet; unde sexta beatitudo, qua dicitur:
                <quote xml:id="ta-l4d15q4-Qd1e161">beati mundo corde, quoniam ipsi Deum videbunt</quote>; intellectus dono
              attribuitur, ut patet in Glossa, Matth. 5. Ergo oratio est actus intellectus doni.</p>
            <p xml:id="ta-l4d15q4-d1e165">Praeterea, Gregorius dicit: <quote xml:id="ta-l4d15q4-Qd1e167">orare est amaros gemitus in compunctione
                resonare</quote>. Sed gemere est actus scientiae doni; quia tertia beatitudo, qua
              dicitur: <quote xml:id="ta-l4d15q4-Qd1e170">beati qui lugent</quote>, ad donum scientiae reducitur: Matth. 5, in
              Glossa, et ab Augustino, 2 Lib. de Doctr. Christ. Ergo oratio est actus doni.</p>
            <p xml:id="ta-l4d15q4-d1e174">Sed contra, videtur quod sit actus virtutis. Jac. 1, 6: <quote xml:id="ta-l4d15q4-Qd1e176" source="http://scta.info/resource/iac1_6@1-6">postulet autem in fide
                nihil haesitans</quote>. Sed fides est virtus. Ergo oratio quae est postulatio, est
              actus virtutis.</p>
            <p xml:id="ta-l4d15q4-d1e181">Praeterea, Augustinus dicit: <quote xml:id="ta-l4d15q4-Qd1e183">fides credit, spes et caritas orant, et orando
                impetrant</quote>. Sed spes et caritas sunt virtutes. Ergo oratio est actus
              virtutis.</p>

          </div>
          <div xml:id="ta-l4d15q4-Dd1e188">
            <head xml:id="ta-l4d15q4-Hd1e190">Quaestiuncula 3</head>
            <p xml:id="ta-l4d15q4-d1e193">Ulterius. Videtur quod oratio non sit actus cadens in praecepto. Quod enim voluntatis
              est, non est necessitatis. Sed oratio maxime est voluntatis, quia est quaedam
              volitorum petitio. Ergo non necessitatis; et ita non cadit sub praecepto.</p>
            <p xml:id="ta-l4d15q4-d1e196">Praeterea, petitio non videtur aliquid aliud esse, nisi ut nostrum desiderium alteri
              innotescat. Sed superfluum est alicui exponere quod ipse scit. Ergo cum Christiana
              religio non contineat aliqua superflua praecepta, alias superstitio esset; videtur
              quod non cadat sub praecepto orare Deum, cui omnia desideria nostra sunt nota.</p>
            <p xml:id="ta-l4d15q4-d1e199">Praeterea, Deus liberalissime sua bona dat. Sed liberalius datur quod sine precibus
              datur; quia, sicut Seneca dicit, <quote xml:id="ta-l4d15q4-Qd1e201">nulla res carius emitur quam quae precibus
                empta est</quote>. Ergo non debet per praeceptum exigere preces de eo quod vult
              dare; nec iterum de eo quod non vult dare; quia quod Deus non vult, nos non debemus
              velle, ut sic sit conformitas nostrae voluntatis ad Deum; et quod non debemus velle,
              non debemus petere. Ergo nullo modo oratio cadit sub praecepto.</p>
            <p xml:id="ta-l4d15q4-d1e205">Sed contra, super illud Luc. 18: <quote xml:id="ta-l4d15q4-Qd1e207">oportet semper orare</quote> etc. dicit
              Chrysostomus: <quote xml:id="ta-l4d15q4-Qd1e210">dum dicit: oportet, necessitatem dicit</quote>. Sed necessitas
              talis non potest esse nisi ex praecepto. Ergo oratio cadit sub praecepto.</p>
            <p xml:id="ta-l4d15q4-d1e215">Praeterea, oratio contra jejunium et eleemosynam dividitur. Sed utraque illarum est
              in praecepto. Ergo et oratio.</p>
          </div>
          <div xml:id="ta-l4d15q4-Dd1e220">
            <head xml:id="ta-l4d15q4-Hd1e222">Quaestiuncula 1</head>
            <p xml:id="ta-l4d15q4-d1e225">Respondeo dicendum ad primam quaestionem, quod, sicut dicit Cassiodorus in Psalm. 85,
              oratio dicitur quasi oris ratio. Unde ex suo nomine oratio significat expressionem
              alicujus actus rationis per effectum oris. Habet autem ratio duos actus, etiam
              secundum quod est speculativa. Primus est componere et dividere; et iste actus
              rationis exprimitur ore per orationem, quam philosophus in 1 Periherm. describit.
              Secundus actus rationis est discurrere de uno in aliud innotescendi causa; et secundum
              hoc syllogismus oratio quaedam dicitur. Et quia sermones rhetorici, qui conciones
              dicuntur, continent argumentationes ad persuadendum accommodatas, inde est quod etiam
              orationes dicuntur, et rhetores oratores. Et quia orationes istae, praecipue quantum
              ad genus causarum quod judiciale dicitur, ordinantur ad hoc quod aliquid a judice
              petamus; unde et in jure advocationes postulationes dicuntur; ideo translatum est
              ulterius hoc nomen ad significandum petitionem quam Deo aliquis facit velut judici,
              qui habet curam nostrorum actuum; et sic definit Damascenus orationem: <quote xml:id="ta-l4d15q4-Qd1e227">oratio
                est petitio decentium a Deo</quote>; sic enim loquitur hic de oratione; et ideo
              cujus actus est petitio, ejus actus est oratio. Sciendum est ergo, quod homo ab aliis
              animalibus differt quantum ad virtutem et motivam partem, in duobus. Primo quantum ad
              volitum vel concupitum; quod quidem aliis animalibus ex natura determinatum est,
              homini autem non. Secundo quantum ad prosecutionem voliti sive concupiti; quia alia
              animalia habent determinatas vias et instrumenta, quibus sua desideria expleant; et
              ideo quam cito in eis fit desiderii motus, tam cito membra ad actum applicant, nisi
              sit aliquid prohibens per violentiam: homo autem non habet vias et instrumenta
              determinata; et ideo ratio hujusmodi subvenit in his duobus; quia et inquirit proprium
              et determinatum bonum quod desiderari oporteat, et instrumenta ad opus determinat in
              prosecutione desiderati; et ideo in nobis actus rationis praecedit et sequitur actus
              voluntatis. Praecedit quidem, inveniens per consilium quid per voluntatem eligi
              oporteat; sequitur autem per imperium, ordinando unicuique instrumento quod ei
              oporteat facere; et hunc rationis actum imperativus modus exprimit in verbis.
              Instrumenta autem quae ratio applicat per imperium ad prosecutionem vel consecutionem
              desiderati, non solum sunt vires animae et membra corporis, sed etiam exteriores
              homines; quia quae per amicos fiunt, aliqualiter per nos fiunt, ut philosophus dicit
              in 3 Ethic. Sed etiam exteriores amici non sunt in potestate nostra, sicut sunt membra
              corporis et vires animae; et ideo applicatio praedicta eorum qui extra nos sunt, ad
              consecutionem desiderati, quandoque dicitur imperium vel praeceptum, quando scilicet
              illi sunt in potestate nostra: quandoque autem dicitur petitio, quando non sunt in
              potestate nostra quasi nobis subjecti; vel etiam deprecatio, si supra nos sunt; unde
              sicut imperium est actus rationis, ita petitio et deprecatio; et hoc patet per
              philosophum in 1 Ethic., qui dicit, quod ratio ad optima deprecatur. Unde et per
              consequens oratio rationis est actus, applicantis desiderium voluntatis ad eum qui non
              est sub potestate nostra, sed supra nos, scilicet Deum. Unde definitio Damasceni:
                <quote xml:id="ta-l4d15q4-Qd1e230">oratio est petitio decentium a Deo</quote>, verissime essentiam orationis
              declarat.</p>
            <p xml:id="ta-l4d15q4-d1e234">Ad primum ergo dicendum, quod dirigere affectum mentis in Deum contingit dupliciter.
              Uno modo sicut in objectum; et hoc modo affectus in Deum directus, est amor Dei; et
              sic non loquitur hic Augustinus. Alio modo affectus in Deum dirigitur, ut in illum quo
              affectus mentis desiderantis explendus est; et hanc directionem affectus in Deum facit
              ratio praedicto modo, applicando ad ipsum illud quod desiderat affectus; et ipsa
              directio affectus in Deum oratio est; unde definitio illa materialis est, secundum
              quod per rem directam significatur ipsa directio; sicut etiam quandoque per fidem
              significatur res credita; et similis modus loquendi est cum dicitur, quod ratio est
              desiderium boni, in Glossa 1 Thess. 5, quia ipsum desiderium est res orata
              expleri.</p>
            <p xml:id="ta-l4d15q4-d1e237">Ad secundum dicendum, quod sicut in petitione exteriori dicitur aliquid esse petitio
              dupliciter; scilicet secundum veritatem, ut cum dicimus, da mihi hoc; et secundum
              interpretationem quamdam, ut cum aliquis manum porrigit, vel necessitatem exponit: ita
              etiam interior oratio quae fit ad Deum, est quidem secundum rei veritatem actus
              rationis, ut dictum est, quodammodo Deum pulsantis; sed recogitatio necessitatum
              propriarum et erectio spei ad Deum sunt quaedam orationes per quamdam
              interpretationem; et sic etiam devotio oratio dicitur ab Hugone de s. Victore, ubi
              supra.</p>
            <p xml:id="ta-l4d15q4-d1e240">Ad tertium dicendum, quod ille qui petit aut imperat aut deprecatur, advocat aliquid
              ad consecutionem finis vel prosecutionem intenti. Hoc autem non est voluntatis, quia
              ipsa simpliciter et absolute fertur in suum objectum, quod est finis; sed est
              rationis, cujus est ordinare unum ad aliud; et ideo proprie accipiendo imperium, non
              est voluntatis. Sed dupliciter dicitur voluntas imperare. Uno modo per quamdam
              interpretationem, sive aequivalentiam; quia enim imperans per imperium suum movet,
              ideo actus animae ad quem motus statim sequitur, imperium dicitur, et quia ad actum
              appetitivae, si sit completus, statim sequitur motus in corporalibus organis, ideo
              appetitivae virtutes dicuntur imperantes motum. Alio modo inquantum principium imperii
              in voluntate est. Advocare enim aliquem ad finem suum, quod ad imperium pertinet,
              praesupponit appetitum finis, et est quaedam prosecutio illius; et propter hoc
              potentiae, vel artes operativae seu habitus qui sunt circa finem, dicuntur imperare
              istis quae sunt circa ea quae sunt ad finem; et secundum hoc voluntas, quae habet
              finem pro objecto, dicitur imperare, inquantum imperium, quod est actus rationis, in
              voluntate incipit, ad quam pertinet desiderium finis.</p>
            <p xml:id="ta-l4d15q4-d1e244">Ad quartum dicendum, quod verbum exterius prolatum est signum alicujus dupliciter.
              Uno modo immediate, illius scilicet ad quod significandum principaliter institutum
              est; sicut hoc nomen ignis, significat elementum quoddam. Alio modo mediate, scilicet
              quando ipsa res quae primo significatur, accipitur ut signum alterius rei; sicut ignis
              significat caritatem propter aptitudinem quam habet illa res ad significandam
              caritatem ex similitudine quadam. Oratio igitur exterior vocalis significat immediate
              actum rationis deprecantis, si etiam oratio exterior per modum rationis proponatur, ut
              cum dicitur, Sap. 9, 4: <quote xml:id="ta-l4d15q4-Qd1e246" source="http://scta.info/resource/sap9_4@1-6">da mihi sedium tuarum assistricem sapientiam</quote>.
              Sed mediata significatione ipsum desiderium exprimit, sicut principium a quo procedit,
              ut ex dictis patet; et secundum hoc intelligenda est praemissa descriptio orationis,
              quod oratio est quando vota nostra Deo pandimus.</p>

          </div>
          <div xml:id="ta-l4d15q4-Dd1e251">
            <head xml:id="ta-l4d15q4-Hd1e253">Quaestiuncula 2</head>
            <p xml:id="ta-l4d15q4-d1e256">Ad secundam quaestionem dicendum, quod oratio actus quidam est. Dicimus autem actum
              aliquem esse virtutis actum, si in sui ratione aliquid claudat quod ad ordinem
              virtutis pertineat, etiam si non omnia quae ad virtutem requiruntur, in sui ratione
              contineat; et ideo oportet quod illius virtutis actus ponatur ad quam pertinet illa
              conditio quae sibi ordinem virtutis tribuit. Oratio autem non importat aliquam
              rationem virtutis ex genere actus; quod genus est petitio; sed absolute actum
              potentiae demonstrat, nulla circumstantia vel in bonum vel malum, vestitum. Adduntur
              autem a Damasceno ubi Sup. duae differentiae, quae ordinem virtutis demonstrant,
              scilicet <quote xml:id="ta-l4d15q4-Qd1e258">decentium</quote> et <quote xml:id="ta-l4d15q4-Qd1e261">a Deo</quote>; quod est petere quod
              oportet, et a quo oportet. Sed prima conditio non complet rationem orationis, quia si
              ab homine decentia petamus, talis petitio oratio non dicitur; nec etiam est de
              essentia orationis, quia si etiam quis indecentia petat a Deo, orat quidem, sed
              carnaliter orat; unde illa conditio magis pertinet ad bene esse orationis quam ad
              rationem suae speciei. Relinquitur ergo quod ex hoc oratio speciem trahit et ad
              rationem virtutis trahitur, quod est a Deo petitio. Cum autem petitio, sive deprecatio
              quae ad superiorem fit, reverentiam habeat adjunctam ex qua impetrare nititur quod
              intendit; constat quod oratio ex hoc efficaciam habet ad impetrandum illud pro quo
              oratur, quod Deo reverentiam exhibet; unde cum Deo reverentiam exhibere sit actus
              latriae, ut in 3 Lib., dist. 9, qu. 1, art. 1, quaestiunc. 1 ad 3, dictum est, oratio
              actus latriae erit elicitive. Nec obstat quod latria in voluntate est, non in ratione,
              cujus actus est oratio; quia justitia, cujus pars est latria, materialiter utitur
              actibus omnium virium, ut ex eis reddat cuilibet quod suum est; unde cohibet actum
              concupiscibilis, ne aliquis moechetur; et actum irascibilis, ne quis occidat; et
              similiter utitur actu rationis, ut ex eo Deo reverentiam exhibeat. Et quia latria est
              virtus, et non donum, ut dictum est in 3 Lib., dist. 34, qu. 1, art. 1, ideo oratio
              erit actus virtutis, et non doni.</p>
            <p xml:id="ta-l4d15q4-d1e265">Ad primum ergo dicendum, quod contemplatio aliquando capitur stricte pro actu
              intellectus divina meditantis; et sic contemplatio est sapientiae actus. Alio modo
              communiter pro omni actu quo quis a negotiis exterioribus sequestratus soli Deo vacat:
              quod quidem contingit dupliciter; vel inquantum homo Deum loquentem in Scripturis
              audit, quod fit per lectionem; vel inquantum Deo loquitur, quod fit per orationem.
              Meditatio autem ad utrumque se habet quasi medium inter ea; quia ex hoc quod nobis
              loquitur in Scripturis, ei per meditationem intellectu et affectu praesentamur; et sic
              praesentati ei, vel praesentem eum habentes, ei loqui possumus per orationem; et ideo
              posuit Hugo, ubi Sup., tres contemplationis partes; primam lectionem, secundam
              meditationem, tertiam orationem. Nec tamen oportet quod sit oratio sapientiae actus ab
              ea elicitus, quamvis sapientia per meditationem viam orationi praeparet.</p>
            <p xml:id="ta-l4d15q4-d1e268">Ad secundum dicendum, quod ascensus intellectus in Deum est duplex. Unus quo ascendit
              in ipsum cognoscendum; et talis ascensus pertinet ad donum intellectus; sed de hoc non
              loquitur Damascenus. Alius est ascensus in Deum ut in quo auxilium quaerit, ut in
              Psalm. 122, 1, dicitur: <quote xml:id="ta-l4d15q4-Qd1e270">ad te levavi oculos meos qui habitas in caelis</quote>;
              et talis ascensus est oratio. Unde non sequitur quod sit actus doni intellectus; sed
              potest ipsum praesupponere, sicut secundus ascensus praesupponit primum.</p>
            <p xml:id="ta-l4d15q4-d1e274">Ad tertium dicendum, quod gemitus sive fletus non est oratio per essentiam, sed est
              quasi fundamentum orationis. Superflua enim videtur petitio, ubi necessitas deest; et
              ideo recognitio suae miseriae, qua indigentem se aliquis videt, et sibi subvenire non
              potest, quae gemitum in affectu facit, quasi oratio reputatur a Deo; et propter hoc
              Augustinus dicit, quia <quote xml:id="ta-l4d15q4-Qd1e276">orationis negotium plus gemitibus quam verbis agitur, et
                plus fletu quam affatu</quote>.</p>
            <p xml:id="ta-l4d15q4-d1e281">Ad ea quae in contrarium objiciuntur, dicendum, quod fides, spes, et caritas
              praesupponuntur ad latriam, ut in 3 Lib., dist. 9, dictum est, et sic actus orationis
              eis attribuitur. Tamen etiam ad orationem secundum propriae speciei rationem habent
              aliquam convenientiam, et praeexiguntur ad eam. Petitio enim frustra ad aliquem
              dirigitur, nisi credatur quod petitum praestare possit, et speretur quod velit; et est
              praesumptuosa petitio, nisi ei fiat qui aliquo modo petenti unitus sit; unionem autem
              caritas facit.</p>

          </div>
          <div xml:id="ta-l4d15q4-Dd1e285">
            <head xml:id="ta-l4d15q4-Hd1e287">Quaestiuncula 3</head>
            <p xml:id="ta-l4d15q4-d1e290">Ad tertiam quaestionem dicendum, quod oratio cadit sub praecepto et determinate et
              indeterminate. Determinate quidem ad aliquas orationes ex praecepto tenentur illi qui
              ex officio sunt medii inter Deum et populum constituti, sicut ministri Ecclesiae; unde
              ex officio eis incumbit preces ad Deum in persona totius Ecclesiae fundere; et ideo ex
              statuto Ecclesiae tenentur ad horas canonicas dicendas. Sed indeterminate ad orationem
              quilibet tenetur ex hoc ipso quod tenetur ad bona spiritualia sibi procuranda, quae
              non nisi divinitus dantur; unde alio modo procurari non possunt, nisi ut ab ipso
              petantur; et etiam ex hoc ipso quod caritatis praecepto tenetur proximum sicut seipsum
              diligere, tenetur ei in necessitate beneficus esse non solum per corporales
              eleemosynas, sed etiam per spirituales; quarum una est oratio, ut prius dictum est.
              Sed omnibus etiam qui Ecclesiae ministerio non funguntur, videtur ab Ecclesia
              determinatum tempus orandi statutum esse, cum ex canonum statuto teneantur diebus
              festis divinis officiis interesse, ut ministris pro populo orantibus suam intentionem
              conforment.</p>
            <p xml:id="ta-l4d15q4-d1e293">Ad primum ergo dicendum, quod ex hoc ipso quod aliquid est voluntatis, excluditur
              necessitas absoluta etiam coactionis, non autem necessitas ex suppositione finis; quia
              amor, qui maxime voluntarius est, necessarius est, si quis velit ad salutis finem
              pervenire; et hoc modo etiam oratio necessaria est, et sub praecepto cadens respectu
              eorum quorum voluntas sub necessitate praedicta cadit.</p>
            <p xml:id="ta-l4d15q4-d1e296">Ad secundum dicendum, quod per orationem praecipimur vota nostra Deo pandere, non ut
              eum doceamus quid desideremus, sed ut affectum et intellectum nostrum dirigamus in
              illum.</p>
            <p xml:id="ta-l4d15q4-d1e299">Ad tertium dicendum, quod Deus orationem acceptat, et de eo quod dare vult, et
              interdum de eo quod dare non vult. De eo quidem quod dare vult, ut idonei simus ab
              ipso accipere; quod non esset, si ab eo non speraremus quod desideramus. Nec esse
              durum homini debet, se Deo per orationem subjicere, sicut homini per preces: quia in
              hoc totum bonum nostrum consistit quod Deo subditi simus; non autem in hoc quod homini
              subdamur. De eo autem quod dare non vult; quia ipse vult nos pie velle quod ipse juste
              non vult, sicut in fine primi libri dictum est.</p>
          </div>
        </div>
        <div xml:id="ta-l4d15q4-Dd1e304" type="articulus">
          <head xml:id="ta-l4d15q4-Hd1e306">Articulus 2</head>

          <head xml:id="ta-l4d15q4-Hd1e309" type="question-title">Utrum oratio debeat esse vocalis, an mentalis tantum</head>

          <div xml:id="ta-l4d15q4-Dd1e312">
            <head xml:id="ta-l4d15q4-Hd1e314">Quaestiuncula 1</head>
            <p xml:id="ta-l4d15q4-d1e317">Ad secundum sic proceditur. Videtur quod oratio non debeat esse vocalis, sed mentalis
              tantum. Oratio enim debet esse occulta, et ad Deum tantum; quia <quote xml:id="ta-l4d15q4-Qd1e319">est petitio
                decentium a Deo</quote>; unde dicitur Matth. 6, 6: <quote xml:id="ta-l4d15q4-Qd1e322" source="http://scta.info/resource/mt6_6">tu autem, cum oraveris,
                intra cubiculum, et clauso ostio, ora patrem tuum</quote>. Sed oratio vocalis non
              est occulta, nec ad Deum tantum esse videtur; quia Deus ad cor respicit, non ad voces.
              Ergo oratio sine voce esse debet.</p>
            <p xml:id="ta-l4d15q4-d1e326">Praeterea, oratio est pars contemplationis. Sed contemplatio non existit in aliquo
              exteriori actu, sed tantum in interiori. Ergo oratio non debet voce exteriori
              fieri.</p>
            <p xml:id="ta-l4d15q4-d1e329">Praeterea, per orationem debet intellectus in Deum ascendere, secundum Damascenum, et
              affectus in Deum dirigi, secundum Augustinum. Sed occupatio animae circa corporales
              actus retrahit ascensum intellectus et affectus ad divina; quia anima non potest
              intense circa diversa occupari. Ergo oratio debet esse sine voce tantum in corde.</p>
            <p xml:id="ta-l4d15q4-d1e332">Sed contra est quod dicitur in Psal. 141, 2: <quote xml:id="ta-l4d15q4-Qd1e334" source="http://scta.info/resource/ps141_2@1-5">voce mea ad dominum
                clamavi</quote>.</p>
            <p xml:id="ta-l4d15q4-d1e339">Praeterea, oratio est actus latriae, ut dictum est. Sed actus latriae non solum in
              interioribus actibus, sed etiam in exterioribus consistit. Ergo oratio non solum debet
              esse in corde, sed etiam in voce.</p>

          </div>
          <div xml:id="ta-l4d15q4-Dd1e343">
            <head xml:id="ta-l4d15q4-Hd1e345">Quaestiuncula 2</head>
            <p xml:id="ta-l4d15q4-d1e348">Ulterius. Videtur quod oratio non debet esse diuturna. Matth. 6, 7: <quote xml:id="ta-l4d15q4-Qd1e350" source="http://scta.info/resource/mt6_7">orantes
                autem nolite multum loqui</quote>. Sed qui diu vocaliter orat, multum loquitur. Ergo
              oratio vocalis ad minus non debet esse diuturna.</p>
            <p xml:id="ta-l4d15q4-d1e354">Praeterea, divinum praeceptum non est praetergrediendum. Sed dominus praecepit
              orantes sic orare: <quote xml:id="ta-l4d15q4-Qd1e356">pater noster</quote> et cetera. Ergo videtur quod non
              oportet alias orationes addere.</p>
            <p xml:id="ta-l4d15q4-d1e360">Praeterea, oratio ad Deum fusa, debet esse cum fiducia, Jacob. 1, 6: <quote xml:id="ta-l4d15q4-Qd1e362" source="http://scta.info/resource/iac1_6@1-6">postulet
                autem in fide nihil haesitans</quote>. Sed prolixitas petitionis est signum
              diffidentiae in petitionibus quae ad homines diriguntur; unde verba multiplicantur ad
              hoc quod animus ejus ad quem petitio dirigitur, flectatur. Ergo oratio ad Deum non
              debet esse diuturna.</p>
            <p xml:id="ta-l4d15q4-d1e366">Sed contra est, 1 Timoth. 5, 5: <quote xml:id="ta-l4d15q4-Qd1e368" source="http://scta.info/resource/Itim5_5@1-18">quae vere vidua est et desolata (...) vacet
                orationibus die ac nocte</quote>. Ergo oratio debet esse diuturna.</p>
            <p xml:id="ta-l4d15q4-d1e373">Praeterea, omnis Christi actio nostra est instructio. Sed Christus legitur diutius
              orasse, ut patet Lucae 22. Ergo oratio nostra debet esse diuturna.</p>

          </div>
          <div xml:id="ta-l4d15q4-Dd1e377">
            <head xml:id="ta-l4d15q4-Hd1e379">Quaestiuncula 3</head>
            <p xml:id="ta-l4d15q4-d1e382">Ulterius. Videtur quod nunquam debeat aliquis ab oratione cessare. Lucae 18, 1:
                <quote xml:id="ta-l4d15q4-Qd1e384" source="http://scta.info/resource/lc18_1@1-13">dicebat autem ad illos similitudinem, quoniam oportet semper orare, et
                nunquam deficere</quote>.</p>
            <p xml:id="ta-l4d15q4-d1e388">Praeterea, 1 Thessal., ult.: <quote xml:id="ta-l4d15q4-Qd1e390" source="http://scta.info/resource/Ith5_17@1-3">sine intermissione orate</quote>.</p>
            <p xml:id="ta-l4d15q4-d1e394">Praeterea, oratio est quaedam Annuntiatio desiderii ad eum per quem explendum
              expectatur. Sed homo semper debet desiderare ea quae oranda sunt, scilicet bona
              spiritualia. Ergo oratio debet esse semper.</p>
            <p xml:id="ta-l4d15q4-d1e397">Sed contra, quando homo orat, non potest operibus misericordiae vacare. Sed quandoque
              tenetur eis vacare. Ergo homo non semper debet orare.</p>
            <p xml:id="ta-l4d15q4-d1e401">Praeterea, oratio, secundum Hugonem, est pars contemplationis. Sed homo non semper
              debet vacare contemplationi, sed quandoque ad actionem se extendere. Ergo non debet
              semper orare.</p>

          </div>
          <div xml:id="ta-l4d15q4-Dd1e406">
            <head xml:id="ta-l4d15q4-Hd1e408">Quaestiuncula 4</head>
            <p xml:id="ta-l4d15q4-d1e411">Ulterius. Videtur quod actualis attentio sit de necessitate orationis. Quia, sicut
              dicit Gregorius, <quote xml:id="ta-l4d15q4-Qd1e413">illam orationem Deus non audit cui ille qui orat, non
                intendit</quote>. Sed ad hoc fit oratio ut a Deo exaudiatur. Ergo supervacua est
              oratio, si sit sine attentione.</p>
            <p xml:id="ta-l4d15q4-d1e417">Praeterea, Hugo de sancto Victore dicit: <quote xml:id="ta-l4d15q4-Qd1e419">si cum orationem fundimus, aliud
                quodlibet in corde versamus, etiam si illud bonum sit, a culpa liberi non
                sumus</quote>. Sed oratio quae habet culpam adjunctam, non habet suam efficaciam.
              Ergo requiritur ad orationem actualis attentio.</p>
            <p xml:id="ta-l4d15q4-d1e423">Praeterea, oratio est ascensus intellectus ad Deum, secundum Damascenum, ut supra.
              Sed quando deest attentio, intellectus non ascendit in Deum. Ergo non est oratio.</p>
            <p xml:id="ta-l4d15q4-d1e426">Praeterea, omne opus virtutis debet ex electione procedere. Sed oratio est opus
              virtutis. Ergo debet esse cum attentione, sine qua non est electio.</p>
            <p xml:id="ta-l4d15q4-d1e430">Sed contra est quod nullus tenetur ad impossibile. Sed impossibile est mentem diu
              attentam teneri ad aliquid quin ad alia subito rapiatur. Ergo non est de necessitate
              orationis quod semper comitetur ipsam attentio.</p>
            <p xml:id="ta-l4d15q4-d1e433">Praeterea, in aliis operibus meritoriis non requiritur quod semper adsit actualis
              attentio; sicut non oportet quod ille qui peregrinatur, semper de peregrinatione sua
              cogitet. Ergo videtur quod nec in oratione sit necessarium.</p>

          </div>
          <div xml:id="ta-l4d15q4-Dd1e437">
            <head xml:id="ta-l4d15q4-Hd1e439">Quaestiuncula 5</head>
            <p xml:id="ta-l4d15q4-d1e442">Ulterius. Videtur quod attentio orationi noceat. Quia, ut dicit Hugo de sancto
              Victore, <quote xml:id="ta-l4d15q4-Qd1e444">pura est oratio, quando ex abundantia devotionis mens ita accenditur
                ut cum se postulatura ad Deum converterit, etiam suae petitionis
                obliviscatur</quote>. Sed qui obliviscitur suae petitionis, non videtur attendere
              orationi. Ergo cum oratio maxime debeat esse pura, videtur quod impediatur oratio per
              attentionem.</p>
            <p xml:id="ta-l4d15q4-d1e448">Praeterea, sicut intentio orationem dirigit, ita etiam alios exteriores actus. Sed in
              aliis exterioribus actibus plurimum noceret, si actualis intentio semper adesset; quia
              optimus citharaedus pessimus redderetur, ut Avicenna dicit. Ergo nocet attentio, si
              continue adsit orationi.</p>
            <p xml:id="ta-l4d15q4-d1e451">Praeterea, non potest mens humana ad plura simul intenta esse. Sed aliquando oportet
              orantem esse attentum ad finem quem intendit, vel ad cogitandum de Deo, cui orationem
              fundit: quod omittere orationi nocet. Ergo nocivum est oranti, si semper ad orationem
              quam facit, attentionem habeat.</p>
            <p xml:id="ta-l4d15q4-d1e454">Sed contra, Augustinus dicit in regula: <quote xml:id="ta-l4d15q4-Qd1e456">Psalmis et hymnis cum oratis Deum, hoc
                versetur in corde quod profertur in ore</quote>.</p>
            <p xml:id="ta-l4d15q4-d1e461">Praeterea, Joan. 4, 24: <quote xml:id="ta-l4d15q4-Qd1e463">spiritus est Deus: et eos qui adorant eum, oportet in
                spiritu et veritate adorare</quote>. Ergo attentio quae facit spiritu orare,
              orationi non nocet.</p>
          </div>
          <div xml:id="ta-l4d15q4-Dd1e468">
            <head xml:id="ta-l4d15q4-Hd1e470">Quaestiuncula 1</head>
            <p xml:id="ta-l4d15q4-d1e473">Respondeo dicendum ad primam quaestionem, quod duplex est oratio: scilicet privata,
              quam quisque pro se facit; et publica, quae facienda incumbit ministris Ecclesiae, ut
              dictum est. Et quia haec publica oratio non fit ab orante solum pro se, sed pro aliis;
              ideo non debet solum esse mentalis, sed vocalis etiam, ut per orationem voce expressam
              etiam alii ad devotionem excitentur, et ad continuandum intentionem suam orantibus; et
              propter hoc etiam cantus ab Ecclesia instituti sunt. Unde Augustinus dicit de seipso,
              quod flebat uberrime in hymnis et canticis suave cantantis Ecclesiae, et quod voces
              illae influebant auribus ejus, et eliquabatur veritas in cor ejus. Oratio autem
              privata est quam quis pro seipso facit; et haec quidem potest et voce et sine voce
              fieri, secundum quod magis orantis animo suppetit. Sed tamen vox orationi adjungitur
              propter quatuor. Primo ut homo excitet seipsum verbis ad devote orandum. Secundo ut
              intentionem custodiat ne evagetur; magis enim tenetur ad unum, si verba etiam orantis
              affectui conjunguntur. Tertio ex vehementia devotionis in orante vox sequitur; quia
              motus superiorum virium, si sit fortis, etiam ad inferiores redundat; unde et cum mens
              orantis per devotionem accenditur, in fletus et suspiria et jubilos et voces
              inconsiderate prorumpit. Quarto propter debitum justitiae; quia Deo, cui reverentia
              exhibetur, non solum mente, sed etiam corpore serviendum est.</p>
            <p xml:id="ta-l4d15q4-d1e476">Ad primum ergo dicendum, quod sicut dicit Gregorius, bonum opus sic debet agi in
              publico, ad aedificationem scilicet, ut semper intentio maneat in occulto; unde ille
              qui publice orat, si exterius non gloriam hominum, sed solius Dei quaerit, in occulto
              manet intentio, et soli Deo orat per intentionem; etsi etiam proximo innotescat oratio
              ad aedificationem.</p>
            <p xml:id="ta-l4d15q4-d1e479">Ad secundum dicendum, quod actus immediate ad Deum directi, etiamsi exteriores sint,
              ad vitam contemplativam pertinent, et sunt contemplationis partes, secundum quod large
              accipitur; quamvis non sint, secundum quod stricte sumitur pro ipsa meditatione
              sapientiae, ut dictum est. Unde etiam lectio, quae immediate ad meditationem divinorum
              ordinatur, pars contemplationis ponitur, quae fit voce quandoque.</p>
            <p xml:id="ta-l4d15q4-d1e482">Ad tertium dicendum, quod quando duae vires ordinatae sunt ad idem, una non impedit
              aliam in suo actu, sed magis juvat, sicut sensus imaginationem, quando ad idem
              ordinantur; sic intentio expressa per vocem non impedit ascensum intellectus ad Deum,
              nisi nimia cura in verbis proferendis fiat, sicut illi qui verba composita in oratione
              proferre nituntur.</p>

          </div>
          <div xml:id="ta-l4d15q4-Dd1e486">
            <head xml:id="ta-l4d15q4-Hd1e488">Quaestiuncula 2</head>
            <p xml:id="ta-l4d15q4-d1e491">Ad secundam quaestionem dicendum, quod in oratione praecipue attenditur orantis
              devotio; et ideo tantum debet oratio protendi, quantum devotio orantis conservari
              potest; et ideo si diu possit devotio conservari, debet oratio esse diuturna et
              prolixa; si autem prolixitas fastidium vel taedium pariat, oratio non est diutius
              protrahenda. Unde Augustinus in Lib. de orando Deum: <quote xml:id="ta-l4d15q4-Qd1e493">dicuntur fratres in
                Aegypto crebras quidem habere orationes, sed eas tamen brevissimas et raptim
                quodammodo jaculatas, ne illa vigilanter erecta, quae oranti plurimum necessaria
                est, per diuturniores moras evanescat atque hebetetur intentio; ac per hoc ipsi
                satis ostendunt hanc intentionem sicut non esse obtundendam si durare non potest,
                ita si perduraverit, non esse rumpendam</quote>.</p>
            <p xml:id="ta-l4d15q4-d1e497">Ad primum ergo dicendum, quod secundum Augustinum ibidem, <quote xml:id="ta-l4d15q4-Qd1e499">absit ab oratione
                multa locutio, sed non desit multa precatio, si fervens perseveret intentio; nam
                multum loqui est in orando rem necessariam verbis superfluis agere; multum autem
                precari est ad eum quem precamur, diuturna et pia cordis exercitatione
                pulsare</quote>.</p>
            <p xml:id="ta-l4d15q4-d1e503">Ad secundum dicendum, quod sicut Augustinus in eodem Lib. dicit, <quote xml:id="ta-l4d15q4-Qd1e505">liberum est
                aliis atque aliis verbis</quote>, scilicet ab his quae in oratione dominica
              petuntur, <quote xml:id="ta-l4d15q4-Qd1e508">eadem tamen</quote> secundum rem <quote xml:id="ta-l4d15q4-Qd1e511">in orando dicere; sed non
                debet esse liberum alia</quote> secundum rem <quote xml:id="ta-l4d15q4-Qd1e514">in orando dicere</quote>. Et
              ideo praecepto dominico non obligamur ad verba illa, sed solum ad res illas petendas a
              Deo; quia, ut in eodem Lib. dicit, <quote xml:id="ta-l4d15q4-Qd1e517">quaelibet alia verba dicamus, quae affectus
                orantis vel praecedendo format ut clareat, vel consequendo accendit ut crescat,
                nihil aliud dicimus quam quod in oratione dominica positum est, si recte et
                congruenter oramus</quote>.</p>
            <p xml:id="ta-l4d15q4-d1e521">Ad tertium dicendum, quod petitio fit homini ad hoc quod desiderium petentis ei
              innotescat ad flectendum ipsum verbis; sed orationem ad Deum fundimus, ut desiderium
              nostrum exerceamus; et ideo utile est diu orare, si diuturna exercitatione desiderium
              crescat.</p>

          </div>
          <div xml:id="ta-l4d15q4-Dd1e525">
            <head xml:id="ta-l4d15q4-Hd1e527">Quaestiuncula 3</head>
            <p xml:id="ta-l4d15q4-d1e530">Ad tertiam quaestionem dicendum, quod aliquis actus dicitur durare dupliciter: aut
              secundum essentiam; aut secundum virtutem, sive effectum suum: sicut motio ejus qui
              lapidem projicit, durat per essentiam actus dum manum lapidi movendo apponit; sed
              virtus motionis manet dum lapis ex vi impulsionis primae movetur. Similiter etiam
              dico, quod orationis duratio dupliciter potest considerari: vel secundum essentiam
              actus; et sic non debet aliquis continue orare, vel semper, quia oportet etiam
              interdum circa alia occupari: vel secundum virtutem; et sic ejus virtus praecipue
              quantum ad sui initium manet in omnibus operibus aliis quae facimus ordinate, quia
              omnia ad vitam aeternam habendam ordinare debemus; et ideo desiderium vitae aeternae,
              quod est orationis principium, manet in omnibus operibus bonis secundum virtutem: et
              propter hoc dicitur in Glossa 1 Thessal.: <quote xml:id="ta-l4d15q4-Qd1e532">non cessat orare qui non cessat bene
                agere</quote>. Et sicut virtus motionis primae continue debilitatur, ut quandoque
              lapis impulsus quiescat, vel contrario modo moveatur, nisi iterum impellatur; ita, ut
              dicit Augustinus, <quote xml:id="ta-l4d15q4-Qd1e535">curis vitae desiderium quodammodo tepescit; et ideo certis
                horis ad negotium orandi mentem revocamus, ne desiderium quod tepescere inceperat,
                omnino frigescat</quote>.</p>
            <p xml:id="ta-l4d15q4-d1e539">Ad primum ergo dicendum, quod dominus per hoc quod dixit, quod oportet semper orare,
              non intendit quod orationis actus nunquam interrumpatur, sed quod non interrumpatur
              quasi nunquam resumendus; quod quidem faciunt qui si statim non exaudiuntur, ab
              oratione cessant; quia orationis diuturnitate impetratur quod petitur, sicut per
              exemplum dominus probat.</p>
            <p xml:id="ta-l4d15q4-d1e542">Ad secundum dicendum, quod sicut Augustinus dicit, sine intermissione orare, nihil
              aliud est quam beatam vitam sine intermissione desiderare. Vel dicendum, quod sine
              intermissione orare ibi accipit apostolus, ut ab oratione statutis horis non
              desistamus; vel ut per beneficia pauperibus exhibita, eorum orationes nostras
              faciamus, etiam quando nos ab oratione desistimus, ut in vitis patrum quidam sanctus
              exponit.</p>
            <p xml:id="ta-l4d15q4-d1e545">Ad tertium patet solutio ex dictis.</p>

          </div>
          <div xml:id="ta-l4d15q4-Dd1e549">
            <head xml:id="ta-l4d15q4-Hd1e551">Quaestiuncula 4</head>
            <p xml:id="ta-l4d15q4-d1e554">Ad quartam quaestionem dicendum, quod attentio actualis requiritur ad orationem
              aliquo modo, vel ad vitandum transgressionem, quae est in illa oratione quae est in
              praecepto, vel ad meritum in illa quae non est in praecepto; sed non omnibus modis.
              Sicut enim dictum est, aliquis actus manet per essentiam et virtutem quandoque; sed
              quandoque transit actu et manet virtute, sicut in exemplo de projectione lapidis
              patuit; et sic manere actum in virtute est quidam medius modus inter ipsum esse et in
              habitu et in actu; quia quod in habitu est, neque virtute neque per essentiam actus
              est. Secundum hoc ergo dico, quod attentio in oratione manere debet semper secundum
              virtutem, sed non requiritur quod semper maneat per essentiam actus. Manet autem
              secundum virtutem, quando aliquis ad orationem accedit cum intentione aliquid
              impetrandi, vel Deo debitum obsequium reddendi, etiam si in prosecutione orationis
              mens ad alia rapiatur; nisi tanta fiat evagatio, quod omnino depereat vis primae
              intentionis; et ideo oportet quod frequenter homo cor revocet ad seipsum.</p>
            <p xml:id="ta-l4d15q4-d1e557">Ad primum ergo dicendum, quod verbum Gregorii intelligendum est, quando attentio
              nullo modo conjungitur orationi.</p>
            <p xml:id="ta-l4d15q4-d1e560">Ad secundum dicendum, quod verbum Hugonis intelligendum est quando aliquis ex
              proposito mentem ad alia distrahit in orando; tunc enim sine culpa non est, praecipue
              si in aliis sponte se occupat quae mentem distrahunt, sicut sunt exteriora opera; et
              si ad contrarium mens evagetur, etiam culpa mortalis erit. Si autem sine hoc quod
              percipiamus, mens ad alia evagetur; vel culpa caret, vel parvissima culpa est; nisi
              praecedens cogitatio, ex qua contingit evagatio talis, in culpa esse dicatur.</p>
            <p xml:id="ta-l4d15q4-d1e563">Ad tertium dicendum, quod ascendit intellectus in Deum, quando orationem ad Deum
              ordinavit, et virtus illius ascensus in tota oratione manet.</p>
            <p xml:id="ta-l4d15q4-d1e567">Ad quartum dicendum, quod in operibus virtutis non oportet quod semper actualis
              electio adsit, sicut non oportet quod ille qui eleemosynam dat, semper de eleemosyna
              cogitet; sed sufficit semel cogitasse, dum eleemosynam dare disposuit; nisi contraria
              cogitatione praecedens intentio interrumpatur.</p>

          </div>
          <div xml:id="ta-l4d15q4-Dd1e572">
            <head xml:id="ta-l4d15q4-Hd1e574">Quaestiuncula 5</head>
            <p xml:id="ta-l4d15q4-d1e577">Ad quintam quaestionem dicendum, quod attentio in oratione potest esse duplex: primo
              enim est attentio ad verba quibus petimus; deinde ad petitionem ipsam; et ad ea quae
              petitionem ipsam circumstant, sicut est necessitas pro qua petitur, Deus qui rogatur,
              et alia hujusmodi; et quaecumque harum attentionum adsit, non est reputanda inattenta
              oratio. Unde etiam illi qui non intelligunt petitionis verba, ad orationem attenti
              esse possunt. Sed tamen ultima attentio est laudabilior quam secunda, et secunda quam
              prima. Et quia anima non potest vehementer attenta esse ad diversa, ideo prima
              attentio potest nocere, ut minor sit orationis fructus, si secundam evacuat; vel
              secunda, si tertiam omnino tollat; sed non e contrario. Tamen attentio, communiter
              accipiendo, non nocet, sed multum prodest, ut ex verbis Augustini inductis
              apparet.</p>
            <p xml:id="ta-l4d15q4-d1e580">Ad primum ergo dicendum, quod quando mens per dilectionem in Deum ita rapitur, ut
              petitionis suae immemor sit, attentio orationi adest, ut dictum est, quamvis non
              secunda vel prima, sed tertia.</p>
            <p xml:id="ta-l4d15q4-d1e583">Ad secundum dicendum, quod ratio illa procedit de prima attentione, quae, si sit
              nimia, ineptam interruptionem faciet, scilicet si in singulis verbis homo cogitare
              velit qualiter formanda sunt; quandoque etiam faciet errorem, quia sic cogitanti minus
              verba occurrent. Talis autem attentio sufficit ut sit tanta quanta sufficit ad
              integram verborum pronuntiationem.</p>
            <p xml:id="ta-l4d15q4-d1e586">Ad tertium dicendum, quod ea quae habent ordinationem ad invicem, possunt simul
              intelligi inquantum hujusmodi; quia inquantum ad invicem ordinata accipiuntur, sic
              intellectus eorum ordinem comprehendendo, ea unum facit; et ideo simul potest
              intellectus ferri et ad orationem et ad orationis finem. Tamen in quodcumque feratur,
              orationi debita attentio non deest.</p>
          </div>
        </div>
        <div xml:id="ta-l4d15q4-Dd1e591" type="articulus">
          <head xml:id="ta-l4d15q4-Hd1e593">Articulus 3</head>

          <head xml:id="ta-l4d15q4-Hd1e596" type="question-title">Utrum convenienter species orationis distinguantur</head>

          <div xml:id="ta-l4d15q4-Dd1e599">
            <head xml:id="ta-l4d15q4-Hd1e601">Quaestiuncula 1</head>
            <p xml:id="ta-l4d15q4-d1e604">Ad tertium sic proceditur. Videtur quod inconvenienter species orationis
              distinguantur, 1 Tim. 2, 1: <quote xml:id="ta-l4d15q4-Qd1e606" source="http://scta.info/resource/Itim2_1@1-10">obsecro igitur primo omnium obsecrationes fieri,
                orationes, postulationes, gratiarum actiones</quote>. Obsecrationes enim sunt
              adjurationes pro rebus difficilibus, ut dicit Glossa, ibidem; adjuratio autem quasi
              quamdam coactionem importat; et sic reverentiam minuit, quae orationi debetur. Ergo
              obsecratio non est orationis species.</p>
            <p xml:id="ta-l4d15q4-d1e610">Praeterea, non potest esse idem totum et pars. Sed oratio est cui hae partes
              assignantur. Ergo non debet oratio etiam inter has partes assignari.</p>
            <p xml:id="ta-l4d15q4-d1e613">Praeterea, postulatio est idem quod petitio. Petitio autem est orationis genus, ut
              dictum est. Ergo postulatio non debet poni orationis pars.</p>
            <p xml:id="ta-l4d15q4-d1e616">Praeterea, omnis oratio est petitio decentium a Deo, secundum Damascenum. Sed
              gratiarum actio non est petitio, quia est de jam acceptis. Ergo non est orationis
              species.</p>

          </div>
          <div xml:id="ta-l4d15q4-Dd1e620">
            <head xml:id="ta-l4d15q4-Hd1e622">Quaestiuncula 2</head>
            <p xml:id="ta-l4d15q4-d1e625">Ulterius. Videtur quod etiam distinctio partium orationis quam ponit Ambrosius, sit
              incompetens. Dicit enim, orationem dividi in Dei laudem, supplicationem, et
              postulationem, et gratiarum actionem. Non enim laudatur nisi aliquid quod ad alterum
              ordinatur, ut patet in 1 Ethic. Sed Deus non est ad aliquid ordinandus, sed ad ipsum
              omnia alia. Ergo non est laudandus, sed magis honorandus; et ita laus Dei non est pars
              orationis.</p>
            <p xml:id="ta-l4d15q4-d1e628">Praeterea, laus, proprie, enuntiando aliquid de aliquo fit. Oratio autem non per
              modum indicativum, quo enuntiatio completur, habet fieri, sed magis per modum
              imperativum. Ergo laus non est orationis pars.</p>
            <p xml:id="ta-l4d15q4-d1e631">Praeterea, supplicatio omnis est postulatio quaedam. Ergo non debet unum contra
              alterum dividi.</p>

          </div>
          <div xml:id="ta-l4d15q4-Dd1e635">
            <head xml:id="ta-l4d15q4-Hd1e637">Quaestiuncula 3</head>
            <p xml:id="ta-l4d15q4-d1e640">Ulterius. Videtur quod etiam partes quas Hugo de sancto Victore assignat, sint
              inconvenienter positae. Dicit enim quod orationis partes sunt tres, scilicet
              supplicatio, postulatio, insinuatio. Insinuatio enim, ut dicit Tullius est quidam
              modus exordii. Sed ad Deum accedentes non indigemus exordio; quia non est verbis
              flectendus. Ergo non est orationis pars.</p>
            <p xml:id="ta-l4d15q4-d1e643">Praeterea, exordium praecedit omnes alias partes orationis rhetoricae. Si ergo
              orationi ad Deum partes assignantur per similitudinem ad illam, videtur quod
              insinuatio sit prima pars orationis, et non ultima.</p>
            <p xml:id="ta-l4d15q4-d1e646">Praeterea, supplicatio addere videtur supra postulationem modum quemdam humilitatis
              in postulando. Sed quod se habet ex additione ad aliud, est posterius. Ergo post
              postulationem supplicationem ponere debuit.</p>
            <p xml:id="ta-l4d15q4-d1e649">Praeterea, Matth. 7, 7, dominus videtur tres orationis partes ponere, dicens:
                <quote xml:id="ta-l4d15q4-Qd1e651" source="http://scta.info/resource/mt7_7">petite et accipietis, quaerite et invenietis, pulsate et aperietur</quote>.
              Cum ergo hae partes in omnibus praedictis divisionibus omittantur, videtur quod omnes
              sint insufficientes.</p>
          </div>
          <div xml:id="ta-l4d15q4-Dd1e657">
            <head xml:id="ta-l4d15q4-Hd1e659">Quaestiuncula 1</head>
            <p xml:id="ta-l4d15q4-d1e662">Respondeo dicendum ad primam quaestionem, quod partes orationis dupliciter accipi
              possunt; scilicet per modum partium integralium, et per modum partium subjectivarum.
              Partes autem integrales orationis distinguuntur per ea quae ad completam orationem
              requiruntur; partes autem subjectivae distinguuntur vel secundum diversitatem eorum
              quae petuntur, vel secundum diversum modum petendi. Partes ergo orationis quas
              apostolus assignat, utramque distinctionem habent adjunctam. Quia enim ea quae a Deo
              petimus, non ex nostris meritis impetrare praesumimus, et viam impetrationis claudit
              qui non de acceptis gratiam agit; ideo ad complementum orationis primo requiritur
              sacrorum commemoratio, quorum virtute difficilia quaecumque impetrantur; et hoc fit
              per obsecrationem; unde dicit Glossa, quod de difficilibus est, sicut de conversione
              impii. Secundo ipsa petitio, quae est vel de his quae ad id quod principaliter
              petimus, ordinantur; et sic est oratio, quae dicitur respectu bonorum viae: vel de his
              quae principaliter petimus, sicut sunt bona patriae; et respectu horum sunt
              postulationes. Sequitur autem gratiarum actio, in qua oratio consummatur, ut sequenti
              orationi aditus pateat. Et secundum hoc etiam, ut Glossa ibidem dicit, partes Missae
              distinguuntur: quia ea quae ante consecrationem dicuntur, sunt quasi quaedam
              obsecrationes; eo quod fit commemoratio Christi et doctrinae ipsius et sanctorum ejus:
              ea autem quae in consecratione dicuntur, orationes, quia sacramentum, quod illis
              verbis conficitur, in via nos adjuvat; unde et viaticum dicitur: quae vero postea
              adduntur, sunt postulationes, quia bona aeterna postulantur et mortuis et vivis: quae
              autem post communionem dicuntur, gratiarum actiones sunt.</p>
            <p xml:id="ta-l4d15q4-d1e665">Ad primum ergo dicendum, quod sicut in juramento assumitur divina veritas quasi
              firmior in testimonium veritatis a nobis dictae; ita in adjuratione semper assumitur
              potentior virtus ad impetrandum quod nos ex nostra infirmitate non possumus impetrare;
              unde semper adjurans in se defectum profitetur. Sed quandoque illud quod adjuramus,
              assumitur ad inclinandum per violentiam; sicut cum sancti Daemones adjurant, ut de
              obsessis corporibus exeant; quandoque autem assumitur ad inclinandum per
              benevolentiam, et sic Deum adjuramus per filium suum, vel per sanctos suos, qui ei
              accepti supra nos fuerunt; et ideo reverentia per obsecrationem non minuitur.</p>
            <p xml:id="ta-l4d15q4-d1e668">Ad secundum dicendum, quod consuetum est quod nomen commune ad illam speciem trahatur
              quae nihil addit dignitatis, vel minus quam aliae species, supra commune; sicut nomen
              Angeli, quod omnibus ordinibus commune est, infimo ordini attribuitur; et similiter
              nomen orationis ad illam speciem trahitur secundum quamdam appropriationem, quae habet
              minus de dignitate, scilicet qua petitur viae bonum.</p>
            <p xml:id="ta-l4d15q4-d1e671">Ad tertium dicendum, quod postulatio importat quamdam protensionem desiderii in id
              quod petitur: et quia illud quod principaliter et per se desideratur, est finis; ideo
              postulatio proprie addit supra petitionem communiter dictam determinatum petitum,
              scilicet finem.</p>
            <p xml:id="ta-l4d15q4-d1e675">Ad quartum dicendum, quod gratiarum actio non ponitur pars orationis quasi species
              ejus; et ideo non oportet quod definitio orationis ei conveniat.</p>

          </div>
          <div xml:id="ta-l4d15q4-Dd1e679">
            <head xml:id="ta-l4d15q4-Hd1e681">Quaestiuncula 2</head>
            <p xml:id="ta-l4d15q4-d1e684">Ad secundam quaestionem dicendum, quod sicut oratio rhetorica habet exordium partem
              sui, ita et oratio ad Deum fusa; unde et introitus in Missa cantatur. Sed hoc
              interest, quia in oratione rhetorica exordium ponitur propter illos ad quos oratio
              fit, ut benevoli, dociles, vel attenti reddantur; sed in oratione de qua loquimur,
              exordium requiritur quandoque ad excitandum orantis desiderium ad devote petendum. In
              exordio autem quod ad benevolentiam captandam inducitur, quatuor modis secundum
              Tullium proceditur. Quia vel captatur benevolentia ex persona judicis, dum laudatur;
              vel ex negotio, dum ejus dignitas ostenditur; vel ex persona petentis, sicut dum
              ostendit meritum ejus in eos quos alloquitur; vel ex persona adversariorum, dum contra
              eos audientium animos concitantur. In oratione autem quam ad Deum fundimus, pro nobis
              tantum intercedimus, non ut alii offensam incurrant. Negotium etiam pro quo oramus,
              ipse Deus est, ad quem sunt omnia desideria nostra ordinanda. Unde dupliciter orantis
              affectus ad devotionem quasi quodam exordio excitatur; scilicet ex parte Dei, dum
              ipsum laudamus; et ex parte nostra, dum nostram infirmitatem recogitamus; et quantum
              ad primum ponit Ambrosius laudem Dei orationis partem; quantum autem ad secundum
              supplicationem, quae est humilis et devota precatio; in qua etiam potest includi
              negotium pro quo oramus, inquantum ex necessitate quae nos impellit ad orandum,
              spiritus noster humiliatur. Postulatio autem ad progressum orationis pertinet; sed
              gratiarum actio ad terminum, ut prius dictum est.</p>
            <p xml:id="ta-l4d15q4-d1e687">Ad primum ergo dicendum, quod laus largo modo accipitur secundum quod se habet
              communiter ad laudem et honorem. Vel dicendum, quod quamvis Deus non ordinetur ad
              aliquid, tamen ipse omnia directe in se ordinat; et per hoc sibi laudis ratio
              competit.</p>
            <p xml:id="ta-l4d15q4-d1e690">Ad secundum dicendum, quod laus non ponitur pars subjectiva, sed integralis, et quasi
              ad complementum esse orationis pertinet.</p>
            <p xml:id="ta-l4d15q4-d1e693">Ad tertium dicendum, quod supplicatio non ponitur hic quantum ad hoc quod includit
              postulationem vel petitionem, sed quantum ad modum petendi quem importat. Potest etiam
              dici, quod partes Ambrosii reducuntur ad partes apostoli, ut laus Dei dicatur
              adjuratio, quia per ea quae ad laudem ipsius pertinent, ipsum adjuramus; supplicatio
              autem idem est quod oratio, quia utrumque quamdam reverentiam importat; alia autem
              etiam secundum nomen sunt idem.</p>

          </div>
          <div xml:id="ta-l4d15q4-Dd1e697">
            <head xml:id="ta-l4d15q4-Hd1e699">Quaestiuncula 3</head>
            <p xml:id="ta-l4d15q4-d1e702">Ad tertiam quaestionem dicendum, quod partes ab Hugone positae sunt partes
              subjectivae, et distinguuntur secundum diversos modos; quia omnis petitio per
              narrationem determinatur, et ipsa narratio est quaedam interpretativa oratio. Sic ergo
              utrumque concurrere potest ad orationem, et sic dicitur postulatio; unde ipse dicit,
              quod <quote xml:id="ta-l4d15q4-Qd1e704">postulatio est determinatae petitioni inserta narratio</quote>: vel
              alterum tantum; et sic vel petitio indeterminata sine narratione; et sic est
              supplicatio; unde ipse dicit, quod <quote xml:id="ta-l4d15q4-Qd1e707">supplicatio est sine determinatione
                petitionis, humilis et devota precatio</quote>; aut narratio sine petitione, et sic
              est insinuatio quae secundum ipsum est <quote xml:id="ta-l4d15q4-Qd1e710">sine petitione per solam narrationem,
                voluntatis facta significatio</quote>.</p>
            <p xml:id="ta-l4d15q4-d1e714">Ad primum ergo patet solutio ex dictis in secunda quaestione.</p>
            <p xml:id="ta-l4d15q4-d1e717">Ad secundum dicendum, quod insinuatio per Tullium, ubi Sup., in hoc differt ab
              exordio, quod exordium expresse benevolentiam captat, vel docilitatem, vel attentionem
              facit; sed insinuatio facit idem occulte, et per quosdam circuitus; et ideo insinuatio
              est proprie quando aliud dicitur, et aliud intenditur; et ideo Hugo istum orationis
              modum quo narratio proponitur, et petitio intenditur, insinuationem nominavit; et ideo
              non ponitur pro exordio, sed pro illo modo petitionis qui cum quodam exordii genere
              similitudinem habet.</p>
            <p xml:id="ta-l4d15q4-d1e720">Ad tertium dicendum, quod sicut ex dictis patet, postulatio medium est inter
              insinuationem et supplicationem; et ideo media secundum ordinem ab ipso ponitur.</p>
            <p xml:id="ta-l4d15q4-d1e724">Ad quartum dicendum, quod secundum Augustinum illa tria distinguuntur secundum ea
              quae sunt necessaria viatori. Primo ut adsit virtus ad ambulandum per sanitatem; et
              quantum ad hoc dicitur: <quote xml:id="ta-l4d15q4-Qd1e726">petite et accipietis</quote>. Secundo ut adsit scientia
              ad dirigendum, ne via ignoretur; et quantum ad hoc dicitur: <quote xml:id="ta-l4d15q4-Qd1e729">quaerite et
                invenietis</quote>. Tertio ut adsit facultas ad perveniendum; et quantum ad hoc
              dicitur: <quote xml:id="ta-l4d15q4-Qd1e732">pulsate et aperietur vobis</quote>. Et sic patet quod hic
              distinguuntur orationis subjectivae partes diversae secundum diversitatem eorum quae
              petuntur; et ideo oratio quae in distinctione apostoli est posita, includit petitionem
              et quaestionem; sed postulatio pulsationem: gratiarum autem actio et obsecratio non
              sunt hoc modo subjectivae partes secundum diversitatem petitorum distinctae.</p>
          </div>
        </div>
        <div xml:id="ta-l4d15q4-Dd1e739" type="articulus">
          <head xml:id="ta-l4d15q4-Hd1e741">Articulus 4</head>

          <head xml:id="ta-l4d15q4-Hd1e744" type="question-title">Utrum homo debeat aliquid determinate petere in oratione</head>

          <div xml:id="ta-l4d15q4-Dd1e747">
            <head xml:id="ta-l4d15q4-Hd1e749">Quaestiuncula 1</head>
            <p xml:id="ta-l4d15q4-d1e752">Ad quartum sic proceditur. Videtur quod homo non debeat aliquid determinate petere in
              oratione. Quia periculosum est petere quod petere non oportet. Sed <quote xml:id="ta-l4d15q4-Qd1e754" source="http://scta.info/resource/rom8_26">quid oremus,
                sicut oportet, nescimus</quote>; Rom. 8, 26. Ergo non debemus aliquid determinate
              petere.</p>
            <p xml:id="ta-l4d15q4-d1e758">Praeterea, in oratione homo debet spem suam jactare in Deum, sicut dicitur in Psal.
              54, 23: <quote xml:id="ta-l4d15q4-Qd1e760" source="http://scta.info/resource/ps54_23@1-9">jacta super dominum curam tuam, et ipse te enutriet</quote>. Sed ille
              qui aliquid in oratione determinat, non videtur super dominum curam suam jactare
              totaliter. Ergo talis oratio est reprehensibilis.</p>
            <p xml:id="ta-l4d15q4-d1e764">Praeterea, determinatio petitionis non fit nisi ad innotescendum desideratum. Sed
              Deus, quem oramus, melius scit desideria nostra quam nos ipsi. Ergo non debemus in
              oratione aliquid determinate petere.</p>
            <p xml:id="ta-l4d15q4-d1e767">Sed contra, dominus congruam formam orandi tribuit. Sed in oratione dominica
              determinatae petitiones continentur. Ergo oportet aliquid determinate petere.</p>
            <p xml:id="ta-l4d15q4-d1e771">Praeterea, postulatio est orationis pars. Sed habet determinatam petitionem, ut Hugo
              dicit, ubi Sup. Ergo determinate aliquid petendum est.</p>

          </div>
          <div xml:id="ta-l4d15q4-Dd1e775">
            <head xml:id="ta-l4d15q4-Hd1e777">Quaestiuncula 2</head>
            <p xml:id="ta-l4d15q4-d1e780">Ulterius. Videtur quod in oratione non sint temporalia petenda. Matth. 6 super illud:
                <quote xml:id="ta-l4d15q4-Qd1e782">primum quaerite regnum Dei, et haec omnia adjicientur vobis</quote>, dicit
              Glossa ordinaria: <quote xml:id="ta-l4d15q4-Qd1e785">intelligendum est non quod post regnum illa
                quaerantur</quote>. Ergo nullo modo licet temporalia orando petere.</p>
            <p xml:id="ta-l4d15q4-d1e789">Praeterea, quicumque orat pro aliquo, solicitus est pro illo. Sed pro temporalibus
              etiam necessariis soliciti esse non debemus, ut patet Matth. 6, 25: <quote xml:id="ta-l4d15q4-Qd1e791" source="http://scta.info/resource/mt6_25">nolite
                soliciti esse quid manducetis</quote>. Ergo temporalia non sunt petenda in
              oratione.</p>
            <p xml:id="ta-l4d15q4-d1e795">Praeterea, non debemus orando petere nisi quod est bonum nostrum. Sed temporalia non
              sunt bona nostra, ut patet per Augustinum in Glossa super illud Matth. 6:
                <quote xml:id="ta-l4d15q4-Qd1e797">primum quaerite regnum Dei</quote>. Ergo temporalia non sunt in oratione
              petenda.</p>
            <p xml:id="ta-l4d15q4-d1e801">Sed contra est quod in oratione dominica continetur: <quote xml:id="ta-l4d15q4-Qd1e803">panem nostrum quotidianum
                da nobis hodie</quote>: in qua non solum spiritualis, sed etiam corporalis panis
              petitur, ut patet per Glossam Lucae 11. Ergo licet pro temporalibus orare.</p>
            <p xml:id="ta-l4d15q4-d1e808">Praeterea, Bernardus dicit: <quote xml:id="ta-l4d15q4-Qd1e810">petenda sunt temporalia quantum necessitas
                petit</quote>.</p>

          </div>
          <div xml:id="ta-l4d15q4-Dd1e815">
            <head xml:id="ta-l4d15q4-Hd1e817">Quaestiuncula 3</head>
            <p xml:id="ta-l4d15q4-d1e820">Ulterius. Videtur quod homo non debeat pro alieno bono orare. Primo per hoc quod
              dicitur Hierem. 7, 16: <quote xml:id="ta-l4d15q4-Qd1e822" source="http://scta.info/resource/ier7_16@1-7">tu ergo noli orare pro populo hoc</quote>.</p>
            <p xml:id="ta-l4d15q4-d1e826">Praeterea, praesumptuosum est ut homo se ad ea quae supra se sunt, ingerat. Sed
              redundantia gratiae ex uno in alium pertinet ad excellentiam plenitudinis quae fuit in
              Christo secundum quod est caput nostrum. Ergo non debet sibi aliquis usurpare ut pro
              alio oret.</p>
            <p xml:id="ta-l4d15q4-d1e829">Sed contra est quod dicitur Matth. 5, 44: <quote xml:id="ta-l4d15q4-Qd1e831" source="http://scta.info/resource/mt5_44">orate pro persequentibus et
                calumniantibus vos</quote>.</p>
          </div>
          <div xml:id="ta-l4d15q4-Dd1e837">
            <head xml:id="ta-l4d15q4-Hd1e839">Quaestiuncula 1</head>
            <p xml:id="ta-l4d15q4-d1e842">Respondeo dicendum ad primam quaestionem, quod determinatio ejus quod in oratione
              petendum est, ad tria valet. Primo ad hoc quod attentio orantis determinetur ad
              aliquid, quae plurimum est in oratione necessaria. Secundo ut nobis innotescat
              desiderium nostrum, et quantum in ipso profecerimus. Tertio ut ferventius petamus:
              quia bona quanto particularius inspiciuntur, tanto ferventius concupiscuntur sicut de
              delectabilibus corporalibus philosophus dicit 3 Ethic. Unde Augustinus in Lib. de
              orando Deum, dicit: <quote xml:id="ta-l4d15q4-Qd1e844">ideo per certa intervalla ipsum etiam verbis determinatis
                oramus Deum, ut illis rerum signis nos ipsos admoneamus</quote>, quantum ad primum;
                <quote xml:id="ta-l4d15q4-Qd1e847">et quantum in ipso desiderio profecerimus, nobis innotescamus</quote>,
              quantum ad secundum; <quote xml:id="ta-l4d15q4-Qd1e850">et ad hoc agendum nos ipsos acrius excitemus</quote>,
              quantum ad tertium.</p>
            <p xml:id="ta-l4d15q4-d1e854">Ad primum ergo dicendum, quod sicut Augustinus ibidem solvit, apostolus hoc dicit
              propter tribulationes temporales, quae ad profectum nostrum plerumque immittuntur, et
              tamen ab eis omnibus liberari petimus, quia in se malae sunt, quamvis secundum quid
              sint bonae: sed de quibusdam bene scimus quod ea petere oportet, sicut et quod
              desiderare.</p>
            <p xml:id="ta-l4d15q4-d1e857">Ad secundum dicendum, quod in dubiis debet homo quantum ad hoc curam suam jactare in
              Deum, ut si aliter expediat quam petatur, divino arbitrio relinquatur: quam formam
              orandi dominus exemplo suo tradidit, cum dixit, Matth. 26, 39: <quote xml:id="ta-l4d15q4-Qd1e859" source="http://scta.info/resource/mt26_39">non sicut ego
                volo, sed sicut tu</quote>. Sed in illis quae Deus nos vult velle, oportet quantum
              ad hoc curam nostram in ipsum projicere ut eorum impetrationem ejus auxilio
              expectemus.</p>
            <p xml:id="ta-l4d15q4-d1e863">Ad tertium patet solutio ex dictis.</p>

          </div>
          <div xml:id="ta-l4d15q4-Dd1e867">
            <head xml:id="ta-l4d15q4-Hd1e869">Quaestiuncula 2</head>
            <p xml:id="ta-l4d15q4-d1e872">Ad secundam quaestionem dicendum, quod oratio est quaedam desiderii executio; et ideo
              illud quod licet desiderare, licet orando petere eo modo quo licet illud desiderare.
              Sed in illis quae desiderantur, est duplex distinctio attendenda: prima est quia
              quaedam desiderantur propter seipsa, quaedam propter aliud: secunda est, quia quaedam
              non habent superfluitatem desiderii, sicut virtutes; quaedam autem habent, sicut
              voluptates, divitiae, et hujusmodi. Bona autem temporalia et propter aliud desideranda
              sunt, et cum quadam mensura, scilicet secundum quod sunt necessaria ad vitam
              praesentem agendam; et ideo hoc etiam modo orari pro eis potest.</p>
            <p xml:id="ta-l4d15q4-d1e875">Ad primum ergo dicendum, quod nec primo nec secundo debent quaeri temporalia, quasi
              principaliter intenta; possunt autem quaeri ut propter aliud desiderata: quod quidem
              desiderium est electionis, non voluntatis proprie, quia voluntas est finis.</p>
            <p xml:id="ta-l4d15q4-d1e878">Ad secundum dicendum, quod superflua solicitudo prohibetur illis verbis, non autem
              necessaria.</p>
            <p xml:id="ta-l4d15q4-d1e881">Ad tertium dicendum, quod temporalia non sunt bona nostra secundum se, sed secundum
              quod ordinantur ad alia; et sic accipiunt rationem boni utilis; et sic pro eis orari
              potest, ut philosophus dicit in 5 Ethic.: <quote xml:id="ta-l4d15q4-Qd1e883">oportet non haec</quote>, scilicet
              temporalia bona, <quote xml:id="ta-l4d15q4-Qd1e886">orare, sed quod homo eis bene utatur</quote>.</p>

          </div>
          <div xml:id="ta-l4d15q4-Dd1e891">
            <head xml:id="ta-l4d15q4-Hd1e893">Quaestiuncula 3</head>
            <p xml:id="ta-l4d15q4-d1e896">Ad tertiam quaestionem dicendum, quod cum praecepto caritatis homo debeat proximum
              sicut seipsum diligere, eadem ei debet optare quae sibi; et ideo etiam eadem pro eis
              potest orare quae et pro se orat.</p>
            <p xml:id="ta-l4d15q4-d1e899">Ad primum ergo dicendum, quod dominus loquitur quantum ad hoc quod in illo populo
              erant impedimenta, quare oratio prophetae exaudiri non poterat, scilicet incorrectus
              error illorum, et finalis impoenitentia, ut Glossa ordinaria, ibidem, dicit.</p>
            <p xml:id="ta-l4d15q4-d1e902">Ad secundum dicendum, quod ille qui orat, non propria virtute nititur obtinere quod
              petit, sed virtute ejus quem orat; et ideo quando aliquis pro alio orat, non sibi
              usurpat gratiam plenitudinis, sed ei attribuit quem orat, a quo gratiam proximo dandam
              petit.</p>
          </div>
        </div>
        <div xml:id="ta-l4d15q4-Dd1e907" type="articulus">
          <head xml:id="ta-l4d15q4-Hd1e909">Articulus 5</head>

          <head xml:id="ta-l4d15q4-Hd1e912" type="question-title">Utrum solus Deus debeat orari per definitionem orationis</head>

          <div xml:id="ta-l4d15q4-Dd1e915">
            <head xml:id="ta-l4d15q4-Hd1e917">Quaestiuncula 1</head>
            <p xml:id="ta-l4d15q4-d1e920">Ad quintum sic proceditur. Videtur quod solus Deus debeat orari, per definitionem
              orationis: quia Damascenus dicit, quod oratio est ascensus intellectus in Deum.</p>
            <p xml:id="ta-l4d15q4-d1e923">Praeterea, oratio est actus latriae, ut dictum est. Sed latria soli Deo debetur. Ergo
              et oratio.</p>
            <p xml:id="ta-l4d15q4-d1e926">Praeterea, virtus orationis plus in affectu consistit quam in voce: quia hoc
              negotium, ut Augustinus dicit, plus gemitibus quam vocibus agitur. Sed solius Dei est
              cogitationes cordium et affectiones percipere. Ergo ei soli fit oratio.</p>
            <p xml:id="ta-l4d15q4-d1e929">Sed contra est quod dicitur Job 5, 1: <quote xml:id="ta-l4d15q4-Qd1e931" source="http://scta.info/resource/iob5_1@1-12">voca si est qui tibi respondeat, et ad
                aliquem sanctorum convertere</quote>. Ergo oratio potest fieri ad sanctos Dei, non
              solum ad Deum.</p>
            <p xml:id="ta-l4d15q4-d1e936">Praeterea, orationis species est supplicatio. Sed supplicatio homini fieri potest.
              Ergo et oratio.</p>

          </div>
          <div xml:id="ta-l4d15q4-Dd1e940">
            <head xml:id="ta-l4d15q4-Hd1e942">Quaestiuncula 2</head>
            <p xml:id="ta-l4d15q4-d1e945">Ulterius. Videtur quod possit oratio dirigi etiam ad sanctos non in patria
              existentes. Non enim ad sanctos orationem fundimus, nisi inquantum sunt Deo viciniores
              nobis: quia Deus per ea quae sunt sibi magis propinqua, in distantia radios suae
              bonitatis emittit, ut Dionysius dicit. Sed sancti etiam in hoc mundo existentes sunt
              nobis superiores. Ergo debemus eos orare.</p>
            <p xml:id="ta-l4d15q4-d1e948">Praeterea, illi qui sunt in Purgatorio, sunt certi de sua salute. Ergo sunt in
              meliori statu quam nos sumus. Ergo possumus eos orare.</p>
            <p xml:id="ta-l4d15q4-d1e951">Praeterea, in dialogis legitur quod Paschasius, qui etiam post mortem miraculum
              fecit, revelatus est beato germano Capuano episcopo in Purgatorio esse. Ergo videtur
              quod ad eos qui non sunt in patria, possit oratio dirigi.</p>
            <p xml:id="ta-l4d15q4-d1e954">Sed contra, quia non est ejusdem orari, et quod pro eo oretur. Sed pro omnibus
              sanctis qui sunt in mundo, vel Purgatorio, oratur. Ergo non debent ipsi orari.</p>
            <p xml:id="ta-l4d15q4-d1e958">Praeterea, sancti non orantur nisi inquantum sunt in plena divinitatis
              participatione. Sed non participant plene divinitatem nisi inquantum participant
              beatitudinem, ut Boetius probat in 2 de consolatione. Ergo sancti qui sunt in
              beatitudine, tantum orandi sunt.</p>

          </div>
          <div xml:id="ta-l4d15q4-Dd1e962">
            <head xml:id="ta-l4d15q4-Hd1e964">Quaestiuncula 3</head>
            <p xml:id="ta-l4d15q4-d1e967">Ulterius. Videtur quod oratio non fiat ad Deum ratione essentiae, sed magis ratione
              personae. Quia hoc modo debemus orare, sicut Christus nos docuit. Sed ipse docuit nos
              ad personam patris orationem dirigere; Joan. 16, 23: <quote xml:id="ta-l4d15q4-Qd1e969" source="http://scta.info/resource/io16_23@13-21">si quid petieritis patrem
                in nomine meo, dabit vobis</quote>. Ergo oratio fit ad Deum ratione personae.</p>
            <p xml:id="ta-l4d15q4-d1e973">Praeterea, illud quod attribuitur Deo ratione divinae naturae, toti Trinitati
              competit, et singulis personis. Sed Ecclesia non dirigit aliquam orationem ad spiritum
              sanctum. Ergo non oratur Deus ratione naturae, sed ratione personae.</p>
            <p xml:id="ta-l4d15q4-d1e976">Sed contra, secundum hoc aliquis oratur quod bona sua communicare potest. Sed
              communicare seipsum competit Deo inquantum est bonus. Cum ergo bonitas sit attributum
              essentiale, videtur quod oratio dirigatur ad Deum ratione naturae.</p>
          </div>
          <div xml:id="ta-l4d15q4-Dd1e981">
            <head xml:id="ta-l4d15q4-Hd1e983">Quaestiuncula 1</head>
            <p xml:id="ta-l4d15q4-d1e986">Respondeo dicendum ad primam quaestionem, quod illud quod orando petimus, est beata
              vita, ut Augustinus dicit: quia omnia alia quae petimus, non petimus nisi secundum
              quod ad hanc ordinantur. Beatam autem vitam dat directe solus Deus. Sed tamen etiam
              sancti cooperantur nobis ad hoc quod beatam vitam obtineamus; et ideo oratio directe
              et proprie fit ad Deum, sicut a quo expectamus quod orando petimus; sed tamen orantis
              intentio ad sanctos convertitur, ut quorum auxilio a Deo impetrat quod expectat; et
              ideo dicit Cassianus collatione 9, quod oratio proprie fit ad Deum, sed deprecatio ad
              sanctos.</p>
            <p xml:id="ta-l4d15q4-d1e989">Ad primum ergo dicendum, quod in definitione debent poni ea quae per se sunt. Quamvis
              autem aliquo modo ad sanctos oratio fieri possit, sicut ad intercessores pro nobis,
              tamen proprie et per se oratio in Deum fertur.</p>
            <p xml:id="ta-l4d15q4-d1e992">Ad secundum dicendum, quod oratio est actus latriae; nec tamen cum sancti orantur,
              eis latria exhibetur; sed illi a quo petitio orantis explenda speratur.</p>
            <p xml:id="ta-l4d15q4-d1e995">Ad tertium dicendum, quod sancti agnoscunt in verbo omnia quae ad eorum gloriam
              pertinent. Et quia ad magnam eorum gloriam est quod alios juvare possunt, quasi Dei
              cooperatores existentes; ideo statim in verbo vident vota eorum qui eos
              interpellant.</p>
            <p xml:id="ta-l4d15q4-d1e999">Ad quartum dicendum, quod ad aliquem sanctorum nos convertendos esse docet, ut ad
              mediatorem orationis, non ad quem principaliter oratio dirigatur.</p>
            <p xml:id="ta-l4d15q4-d1e1002">Ad quintum dicendum, quod oratio hic accipitur ad similitudinem rhetoricae orationis,
              ut ex dictis patet, et ideo sicut illa soli judici fit, quamvis etiam aliis
              superioribus supplicationes fieri possent, vel aliquae petitiones; ita etiam oratio ad
              solum Deum directe dirigitur; sed supplicatio etiam directe ad alios dirigi
              potest.</p>

          </div>
          <div xml:id="ta-l4d15q4-Dd1e1006">
            <head xml:id="ta-l4d15q4-Hd1e1008">Quaestiuncula 2</head>
            <p xml:id="ta-l4d15q4-d1e1011">Ad secundam quaestionem dicendum, quod nihil petitur ab aliquo qui non habet; unde
              cum beata vita sit quae in orando petitur, ad illos solos dirigi potest qui jam beatam
              vitam habent, non autem ad illos qui in mundo sunt, neque ad illos qui in Purgatorio
              sunt: quamvis illis qui in mundo sunt supplicatio vel petitio aliqua fieri possit.</p>
            <p xml:id="ta-l4d15q4-d1e1014">Ad primum ergo dicendum, quod quamvis sancti in mundo existentes sint nobis
              superiores, et possint pro nobis orare; non tamen adhuc ad illum gradum superiorem
              pervenerunt, ut scilicet beatitudinem, quam nos non habemus, illi habeant.</p>
            <p xml:id="ta-l4d15q4-d1e1017">Ad secundum dicendum, quod quamvis illi qui sunt in Purgatorio, sint in majori
              securitate quam nos, tamen sunt in majori afflictione; et iterum non sunt in statu
              merendi: et ideo magis indigent quod pro eis oretur, quam quod ipsi orent.</p>
            <p xml:id="ta-l4d15q4-d1e1020">Ad tertium dicendum, quod in miraculis praecipue attenditur fides et devotio orantis;
              unde etiam dominus mulieri quam sanavit, dixit, Matth. 9, 22: <quote xml:id="ta-l4d15q4-Qd1e1022" source="http://scta.info/resource/mt9_22">fides tua te
                salvam fecit</quote>. Et quia ille propter excellentiam meritorum credebatur in
              patria esse, ideo orabatur; et talis oratio propter fidem orantium exaudiebatur tunc,
              ut vita illius approbaretur, non quod ille pro aliis in Purgatorio existens
              oraret.</p>

          </div>
          <div xml:id="ta-l4d15q4-Dd1e1027">
            <head xml:id="ta-l4d15q4-Hd1e1029">Quaestiuncula 3</head>
            <p xml:id="ta-l4d15q4-d1e1032">Ad tertiam quaestionem dicendum, quod Deus praecipue oratur, inquantum est beatus, et
              aliis beatitudinem largiens; et quia hoc convenit ei ratione essentiae, ideo ratione
              essentialium attributorum oratur.</p>
            <p xml:id="ta-l4d15q4-d1e1035">Ad primum ergo dicendum, quod ea quae sunt essentiae, a patre sunt in aliis personis;
              et ideo fit quaedam reductio ab aliis personis in patrem, ut patet per Hilarium; et
              propter hoc etiam dicitur pater principium totius deitatis; et sic nos in patrem,
              sicut in principium non de principio, reducens Christus, nos ad patrem orationem
              dirigere per filium docuit.</p>
            <p xml:id="ta-l4d15q4-d1e1038">Ad secundum dicendum, quod spiritus sanctus ex personali proprietate habet quod sit
              donum; et ideo magis competit quod ipse petatur quam quod ab eo aliquid petatur:
              quamvis etiam ad spiritum sanctum Ecclesia orationes aliquas dirigat, et hymnos, qui
              loco orationum in Ecclesia recitantur; sicut patet: <quote xml:id="ta-l4d15q4-Qd1e1040">nunc sancte nobis
                spiritus</quote>, et <quote xml:id="ta-l4d15q4-Qd1e1043">veni creator spiritus</quote>, et hujusmodi.</p>
          </div>
        </div>
        <div xml:id="ta-l4d15q4-Dd1e1049" type="articulus">
          <head xml:id="ta-l4d15q4-Hd1e1051">Articulus 6</head>

          <head xml:id="ta-l4d15q4-Hd1e1054" type="question-title">Utrum divinae personae sit orare</head>

          <div xml:id="ta-l4d15q4-Dd1e1057">
            <head xml:id="ta-l4d15q4-Hd1e1059">Quaestiuncula 1</head>
            <p xml:id="ta-l4d15q4-d1e1062">Ad sextum sic proceditur. Videtur quod divinae personae sit orare. Ejus enim est
              orare cujus est accipere. Sed personae Dei est accipere ab alio, sicut filii et
              spiritus sancti. Ergo ejus est orare.</p>
            <p xml:id="ta-l4d15q4-d1e1065">Praeterea, Joan. 14, 16: <quote xml:id="ta-l4d15q4-Qd1e1067" source="http://scta.info/resource/io14_16@1-9">ego rogabo patrem, et alium Paraclytum dabit
                vobis</quote>; et sunt filii verba. Ergo filii est orare.</p>
            <p xml:id="ta-l4d15q4-d1e1071">Praeterea, Rom. 7, 26, dicitur: <quote xml:id="ta-l4d15q4-Qd1e1073" source="http://scta.info/resource/rom7_26">spiritus postulat (...) gemitibus
                inenarrabilibus</quote>. Sed spiritus sanctus est tertia in Trinitate persona. Ergo
              personae divinae est orare.</p>
            <p xml:id="ta-l4d15q4-d1e1077">Sed contra, orare importat defectum virtutis in orante. Sed hoc divinae personae non
              competit. Ergo oratio non est divinae personae.</p>
            <p xml:id="ta-l4d15q4-d1e1081">Praeterea, oratio est actus latriae, quae est servitus Dei. Sed servire non competit
              divinae personae. Ergo nec orare.</p>

          </div>
          <div xml:id="ta-l4d15q4-Dd1e1085">
            <head xml:id="ta-l4d15q4-Hd1e1087">Quaestiuncula 2</head>
            <p xml:id="ta-l4d15q4-d1e1090">Ulterius. Videtur quod nec sanctis qui sunt in patria, competat orare. Quia sancti
              qui sunt in patria, sunt Christo conformes, inquantum est homo. Sed Christo, inquantum
              est homo, non competit orare; alias diceremus: Christe ora pro nobis. Ergo nec aliis
              sanctis competit orare.</p>
            <p xml:id="ta-l4d15q4-d1e1093">Praeterea, sancti in patria aequales sunt Angelis Dei, Matth. 22. Sed Angelis non
              competit orare: quia oratio, ut dictum est, est actus rationis, qui in Angelis non
              est, cum in umbra intelligentiae oriatur, ut Isaac dicit. Ergo nec aliis sanctis qui
              sunt in patria, oratio competit.</p>
            <p xml:id="ta-l4d15q4-d1e1096">Praeterea, quicumque orat pro alio, alteri meretur. Sed sancti qui sunt in patria,
              non sunt in statu merendi. Ergo nec in statu orandi.</p>
            <p xml:id="ta-l4d15q4-d1e1099">Sed contra est quod dicimus: sancte Petre, ora pro nobis.</p>
            <p xml:id="ta-l4d15q4-d1e1103">Praeterea, sancti in patria magis fervent caritate quam in via. Sed caritas facit ut
              sancti in via pro aliis orent. Ergo multo magis in patria pro nobis orant.</p>

          </div>
          <div xml:id="ta-l4d15q4-Dd1e1107">
            <head xml:id="ta-l4d15q4-Hd1e1109">Quaestiuncula 3</head>
            <p xml:id="ta-l4d15q4-d1e1112">Ulterius. Videtur quod etiam brutorum animalium sit orare. Quia in Psal. 146, 9,
              dicitur: <quote xml:id="ta-l4d15q4-Qd1e1114">qui dat jumentis escam ipsorum, et pullis corvorum invocantibus
                eum</quote>. Sed invocare Deum est ipsum orare. Ergo etiam animalia orant.</p>
            <p xml:id="ta-l4d15q4-d1e1118">Praeterea, oratio est denuntiativus appetitus. Sed animalia bruta appetunt bonum
              divinum suo modo. Ergo orant.</p>
            <p xml:id="ta-l4d15q4-d1e1121">Sed contra, oratio non fit nisi ad Deum. Sed Deus non potest cognosci nisi
              intellectu, quo bruta carent. Ergo orare non competit eis.</p>
          </div>
          <div xml:id="ta-l4d15q4-Dd1e1126">
            <head xml:id="ta-l4d15q4-Hd1e1128">Quaestiuncula 1</head>
            <p xml:id="ta-l4d15q4-d1e1131">Respondeo dicendum ad primam quaestionem, quod oratio requirit distinctionem orantis
              ad eum qui oratur: quia nullus a seipso aliquid petit. Oratio autem fit ad Deum
              ratione attributorum essentialium, in quibus personae non distinguuntur; et ideo uni
              personae non competit aliam orare.</p>
            <p xml:id="ta-l4d15q4-d1e1134">Ad primum ergo dicendum, quod acceptio illa qua una persona accipit ab alia, est per
              naturalem fecunditatem, et non per gratuitam collationem, pro qua impetranda oratio
              funditur.</p>
            <p xml:id="ta-l4d15q4-d1e1137">Ad secundum dicendum, quod hoc filius dicit de seipso, non ratione personae, sed
              ratione naturae assumptae.</p>
            <p xml:id="ta-l4d15q4-d1e1140">Ad tertium dicendum, quod spiritus dicitur postulare, inquantum nos postulare
              facit.</p>

          </div>
          <div xml:id="ta-l4d15q4-Dd1e1144">
            <head xml:id="ta-l4d15q4-Hd1e1146">Quaestiuncula 2</head>
            <p xml:id="ta-l4d15q4-d1e1149">Ad secundam quaestionem dicendum, quod quidam haeretici dixerunt, quod sancti non
              possunt juvare orando pro nobis, quia unusquisque recipit secundum ea quae gerit; sed
              hoc est contra articulum fidei, qui est sanctorum communio, quae per caritatem fit; et
              ideo cum etiam in sanctis qui sunt in patria, sit perfectissima caritas, competit eis
              pro nobis orare; non autem pro se, quia omnia eis ad votum succedunt.</p>
            <p xml:id="ta-l4d15q4-d1e1152">Ad primum ergo dicendum, quod Christus, inquantum homo, orat pro nobis; sed ideo non
              dicimus Christe ora pro nobis, quia Christus supponit suppositum aeternum, cujus non
              est orare, sed adjuvare; et ideo dicimus, <quote xml:id="ta-l4d15q4-Qd1e1154">Christe audi nos</quote>, vel
                <quote xml:id="ta-l4d15q4-Qd1e1157">miserere nostri</quote>: et in hoc etiam evitamus haeresim Arii et
              Nestorii.</p>
            <p xml:id="ta-l4d15q4-d1e1161">Ad secundum dicendum, quod illud quod est rationis, est etiam multo nobilius in
              intellectu: quia quod potest virtus inferior, potest superior; et ideo Angeli orare
              possunt, in quibus intellectus est.</p>
            <p xml:id="ta-l4d15q4-d1e1164">Ad tertium dicendum, quod quidam dicit, quod non sunt in statu merendi quantum ad
              praemium essentiale, sed quantum ad praemium accidentale; et ideo etiam aliis mereri
              possunt. Sed quia meritum tantum viatorum est; ideo dicendum, quod aliud est
              impetrare, et aliud mereri, ut dicetur, et ideo sancti si non possint mereri, possunt
              tamen nobis suis orationibus aliquid impetrare.</p>

          </div>
          <div xml:id="ta-l4d15q4-Dd1e1168">
            <head xml:id="ta-l4d15q4-Hd1e1170">Quaestiuncula 3</head>
            <p xml:id="ta-l4d15q4-d1e1173">Ad tertiam quaestionem dicendum, quod brutis nullo modo competit orare: tum quia non
              sunt participes beatae vitae, quae principaliter in oratione petitur: tum quia etiam
              Deum, cui oratio offertur, non apprehendunt: tum etiam quia petere est actus rationis,
              cum importet ordinationem quamdam, ut ex dictis patet.</p>
            <p xml:id="ta-l4d15q4-d1e1176">Ad primum ergo dicendum, quod sicut animalia bruta, secundum Augustinum, 10 super
              Gen. ad litteram, dicuntur jussis Dei obedire non quasi percipientes mandatum, sed
              inquantum naturali instinctu ab ipso moventur; ita etiam dicuntur Deum invocare
              improprie, inquantum aliquid naturali desiderio, desiderant, quod a Deo obtinent.</p>
            <p xml:id="ta-l4d15q4-d1e1179">Ad secundum dicendum, quod appetitus, ut dictum est, importat simplicem motum in
              appetibile: sed oratio, sive petitio, ordinem quemdam, qui est rationis; et ideo
              appetitus potest brutis competere, non autem petitio, vel oratio.</p>
          </div>
        </div>
        <div xml:id="ta-l4d15q4-Dd1e1184" type="articulus">
          <head xml:id="ta-l4d15q4-Hd1e1186">Articulus 7</head>

          <head xml:id="ta-l4d15q4-Hd1e1189" type="question-title">Utrum oratio sit satisfactoria</head>

          <div xml:id="ta-l4d15q4-Dd1e1192">
            <head xml:id="ta-l4d15q4-Hd1e1194">Quaestiuncula 1</head>
            <p xml:id="ta-l4d15q4-d1e1197">Ad septimum sic proceditur. Videtur quod oratio non sit satisfactoria. Quia omnis
              oratio vel est vocalis, vel mentalis. Sed mentalis non est satisfactoria, quia non
              habet poenam, sed jucunditatem: nec iterum vocalis, quia, sicut Isidorus dicit,
              reconciliat Deo non sonus vocis, sed pura et simplex mentis intentio. Ergo oratio non
              est satisfactionis pars.</p>
            <p xml:id="ta-l4d15q4-d1e1200">Praeterea, latria, ut in praecedenti dist. quaest. 1, art. 1, quaestiunc. 5, in
              corp., dictum est, contra poenitentiae virtutem dividitur. Sed satisfactio est actus
              poenitentiae virtutis, oratio autem latriae. Ergo oratio non est satisfactoria.</p>
            <p xml:id="ta-l4d15q4-d1e1203">Praeterea, satisfactio fit ad reconciliandum eum qui offensus est. Sed oratio
              reconciliationem sequitur: quia praesumptuosum esse videtur petere ab eo quem
              offendimus. Ergo oratio non est satisfactoria.</p>
            <p xml:id="ta-l4d15q4-d1e1206">Sed contra est quod Hieronymus dicit: <quote xml:id="ta-l4d15q4-Qd1e1208">oratione sanantur pestes mentis, sicut
                et jejunio pestes corporis</quote>. Sed jejunium est satisfactorium. Ergo et
              oratio.</p>
            <p xml:id="ta-l4d15q4-d1e1213">Praeterea, oratione petimus nobis debita relaxari, nec frustra, cum hoc a domino sit
              institutum. Sed relaxatio debitorum per poenitentiam fit. Ergo oratio ad aliquam
              partem poenitentiae pertinet: non nisi ad satisfactionem: ergo oratio est
              satisfactoria.</p>

          </div>
          <div xml:id="ta-l4d15q4-Dd1e1217">
            <head xml:id="ta-l4d15q4-Hd1e1219">Quaestiuncula 2</head>
            <p xml:id="ta-l4d15q4-d1e1222">Ulterius. Videtur quod oratio non sit meritoria. Opus enim meritorium solum in Deum
              intentionem dirigit: quia mercenaria intentio virtutem meriti evacuat. Sed orans non
              solum ad Deum habet oculum, sed ad proprias indigentias, quibus petit subveniri. Ergo
              non est opus meritorium.</p>
            <p xml:id="ta-l4d15q4-d1e1225">Praeterea, si est meritoria, nullius magis quam ejus quod postulat. Sed ejus quod
              postulat, non est meritoria: quia quandoque non exauditur, etiam si ab eo qui in
              caritate est, offeratur. Ergo oratio non est meritoria.</p>
            <p xml:id="ta-l4d15q4-d1e1228">Praeterea, natura non facit per duo quod potest facere per unum: quia non invenitur
              aliquid vanum in operibus naturae, et multo minus in operibus gratiae. Sed ad merendum
              sufficienter ordinantur opera. Ergo videtur quod oratio non sit meritoria.</p>
            <p xml:id="ta-l4d15q4-d1e1231">Sed contra, omne opus virtutis potest esse meritorium. Sed oratio est opus virtutis,
              ut dictum est. Ergo est meritoria.</p>
            <p xml:id="ta-l4d15q4-d1e1235">Praeterea, in Psalm. 34, 13, dicitur: <quote xml:id="ta-l4d15q4-Qd1e1237">oratio mea in sinu meo
                convertetur</quote>. Ergo ex oratione aliquid oranti accrescit; et ita illius
              videtur esse meritoria.</p>

          </div>
          <div xml:id="ta-l4d15q4-Dd1e1242">
            <head xml:id="ta-l4d15q4-Hd1e1244">Quaestiuncula 3</head>
            <p xml:id="ta-l4d15q4-d1e1247">Ulterius. Videtur quod inconvenienter assignentur conditiones quae praestant
              efficaciam orationi. Dicitur enim in Glossa Lucae 11, super illam parabolam:
                <quote xml:id="ta-l4d15q4-Qd1e1249">quis vestrum habebit amicum?</quote> etc., quod quatuor conditiones exiguntur
              ad hoc quod oratio sit efficax: scilicet ut petatur pie, et pro se, et perseveranter,
              et ad salutem. Qui enim est in peccato, pietatis virtutem non habet. Sed peccatorum
              oratio aliquando exauditur: quia etiam per peccatores mirabilia fieri possunt. Ergo
              non oportet quod pie petatur, ad hoc quod oratio sit efficax.</p>
            <p xml:id="ta-l4d15q4-d1e1253">Praeterea, oratio quae ex caritate fit, semper efficaciam habet; Joan. 15, 7:
                <quote xml:id="ta-l4d15q4-Qd1e1255" source="http://scta.info/resource/io15_7@1-16">si manseritis in me, et verba mea in vobis manserint; quodcumque volueritis,
                petetis, et fiet vobis</quote>. In Deo autem manere facit caritas, ut patet 1 Joan.
              4. Omnis autem oratio quae fit pie, ex caritate procedit. Ergo habet efficaciam: non
              ergo oportet addere alias conditiones.</p>
            <p xml:id="ta-l4d15q4-d1e1259">Praeterea, quanto caritas est amplior, tanto majorem habet efficaciam merendi. Sed
              caritas tanto est amplior, quanto ad plures se extendit. Ergo videtur quod magis sit
              efficax oratio ex caritate procedens, quae fit pro aliis, quam illa quae fit pro ipso
              orante; et ita non requiritur pro se fieri.</p>
            <p xml:id="ta-l4d15q4-d1e1262">Praeterea, ab eodem habet oratio efficaciam merendi, et opus, scilicet a caritate.
              Sed opus ex caritate procedens est meritorium, etiam si non perseveranter fiat. Ergo
              ad orationis efficaciam non requiritur quod perseveranter fiat.</p>
            <p xml:id="ta-l4d15q4-d1e1266">Praeterea, ea quae ad salutem pertinent, desiderata, vel petita, iram Dei non
              provocant. Sed aliquando Deus orantibus concedit aliqua, de quorum petitione
              irascitur: sicut filiis Israel regem petentibus, quibus in indignatione regem dedit.
              Ergo non oportet ad hoc quod oratio sit efficax, quod petantur ea quae sunt ad
              salutem.</p>
            <p xml:id="ta-l4d15q4-d1e1269">Praeterea, videtur quod multae aliae conditiones requirantur: videlicet quod
              fideliter et confidenter petatur; Jac. 1, 6: <quote xml:id="ta-l4d15q4-Qd1e1271" source="http://scta.info/resource/iac1_6@1-6">postulet autem in fide nihil
                haesitans</quote>; et quod oratio sit humilis; Psal. 101, 18: <quote xml:id="ta-l4d15q4-Qd1e1274" source="http://scta.info/resource/ps101_18@1-8">respexit in
                orationem humilium, et non sprevit preces eorum</quote>. Paupertas etiam petentis ad
              efficaciam orationis facit; Psal. 9, 38: <quote xml:id="ta-l4d15q4-Qd1e1277" source="http://scta.info/resource/ps9_38@1-4">desiderium pauperum exaudivit
                dominus</quote>. Fervor etiam devotionis; unde etiam Augustinus dicit de orando Deum
              ad Probam, cap. 9: <quote xml:id="ta-l4d15q4-Qd1e1280">dignior sequitur effectus, quando ferventior procedit
                affectus</quote>. Ergo insufficienter illae quatuor conditiones enumerantur.</p>
          </div>
          <div xml:id="ta-l4d15q4-Dd1e1286">
            <head xml:id="ta-l4d15q4-Hd1e1288">Quaestiuncula 1</head>
            <p xml:id="ta-l4d15q4-d1e1291">Respondeo dicendum ad primam quaestionem, quod satisfactio respicit et culpam
              praeteritam, pro cujus offensa recompensationem facit, et culpam futuram, contra quam
              est medicina salvans; et haec duo operationi competunt. Initium enim peccati et radix
              est superbia; et ideo per quod homo spiritum suum humiliter Deo subdit in oratione, et
              pro superbia praecedentis offensae recompensationem facit, et aditum futurae culpae
              aufert, radicem ei amputans; et ideo oratio plene habet satisfaciendi rationem.</p>
            <p xml:id="ta-l4d15q4-d1e1294">Ad primum ergo dicendum, quod oratio mentalis et vocalis satisfactoria est, si in
              caritate fiat. Vocalis quidem, quia habet exteriorem laborem, et sic poenam quemdam;
              et inquantum in ea manet virtus praecedentis intentionis, habet etiam rationem boni
              meritorii, quae duo ad opus satisfactorium requiruntur. Et sic patet quomodo
              respondendum sit ad auctoritatem Isidori; quia sonus vocis non reconciliat Deo
              inquantum hujusmodi, sed inquantum manet in ipsa purae intentionis efficacia.
              Similiter etiam oratio mentalis satisfactoria est: quia quamvis habeat jucunditatem,
              habet tamen et poenam admixtam: quia dicit Gregorius: <quote xml:id="ta-l4d15q4-Qd1e1296">orare est amaros gemitus
                in compunctione resonare</quote>, vel pro peccatis, vel pro dilatione patriae; et
              praeterea ipsa mentis elevatio est carnis afflictio, ut supra dictum est; et afflictio
              carnis redundat in mentem, inquantum ei unita est, et etiam in superbientem spiritum,
              cujus vulnus oratio sanat; et idcirco sine poena oratio humilis esse non potest.</p>
            <p xml:id="ta-l4d15q4-d1e1300">Ad secundum dicendum, quod non est inconveniens actum unius virtutis imperari a
              virtute quae contra ipsum dividitur, sicut actum temperantiae interdum fortitudo
              imperat; et sic etiam actum latriae potest poenitentia imperare, et sic erit
              satisfactorius; sicut etiam sacrificia pro peccatis in veteri lege fiebant, et nunc
              fiunt.</p>
            <p xml:id="ta-l4d15q4-d1e1303">Ad tertium dicendum, quod ex hoc ipso quod aliquis ab homine veniam petit humiliter,
              animum offensi hominis placat, et multo fortius misericordis Dei.</p>

          </div>
          <div xml:id="ta-l4d15q4-Dd1e1307">
            <head xml:id="ta-l4d15q4-Hd1e1309">Quaestiuncula 2</head>
            <p xml:id="ta-l4d15q4-d1e1312">Ad secundam quaestionem dicendum, quod ratio meriti in omnibus actibus nostris est ex
              caritate; unde, cum contingat aliquando ex caritate orationem fieri, constat quod
              potest esse meritoria eadem ratione qua et alia opera ex caritate facta meritoria
              sunt.</p>
            <p xml:id="ta-l4d15q4-d1e1315">Ad primum ergo dicendum, quod habere oculum ad aliud quam ad Deum, sicut ad
              principalem finem, evacuat rationem meriti; non autem si respiciat aliud sicut quo ad
              Deum cito perveniendum; et hoc modo oratio relevationem propriarum indigentiarum
              respicit.</p>
            <p xml:id="ta-l4d15q4-d1e1318">Ad secundum dicendum, quod meritum in actibus aliarum virtutum est ex vi caritatis.
              Et quia caritas habet pro objecto quod aliae habent pro fine; ideo meritum in actibus
              aliarum virtutum non est solum objectum illius actus, sed finis orantis. Hoc autem
              quod petitur, non est finis orantis, sed objectum actus; et ideo non oportet quod
              meritum attendatur ratione illius.</p>
            <p xml:id="ta-l4d15q4-d1e1321">Ad tertium dicendum, quod opera nostra non sunt sufficientia a seipsis ad obtinendum
              omne illud quo indigemus; et ideo oportet quod illud quod nobis deest, ex divina
              misericordia suppleatur; et hanc oratio pulsat; et ideo orationis meritum exigitur ad
              supplendum defectus omnium aliorum nostrorum meritorum. Unde Gregorius in moralibus
              dicit: <quote xml:id="ta-l4d15q4-Qd1e1323">multum utique apud Deum haec summe sibi necessario congruunt, ut et
                oratione operatio, et operatione fulciatur oratio</quote>.</p>

          </div>
          <div xml:id="ta-l4d15q4-Dd1e1328">
            <head xml:id="ta-l4d15q4-Hd1e1330">Quaestiuncula 3</head>
            <p xml:id="ta-l4d15q4-d1e1333">Ad tertiam quaestionem dicendum, quod oratio ad duo ordinatur; scilicet ad objectum
              proprium, et ad finem: et secundum hoc habet duplicem efficaciam: scilicet efficaciam
              merendi ratione finis, qui est vita aeterna, ad quam omnia merita ordinantur; et
              efficaciam impetrandi ejus quod petitum est, quod est orationis objectum. Et inter
              haec duo differentia est: quod meritum importat ordinem justitiae ad praemium, quia ad
              justitiam pertinet retribuentis ut merenti praemium reddat: sed impetratio importat
              ordinem misericordiae vel liberalitatis ex parte donantis; et ideo meritum ex seipso
              habet unde perveniatur ad praemium; sed oratio impetrare volentis non habet ex seipsa
              unde impetret, sed ex proposito vel liberalitate dantis. Unde patet quod oratio ex
              caritate semper habet efficaciam merendi, sed non habet semper efficaciam impetrandi:
              quia aliquid est quod repugnat impetrationi in providentia Dei, ad quem oratur. Et ad
              haec impedimenta tollenda ponuntur quatuor conditiones praemissae, quibus positis
              semper habet oratio efficaciam impetrandi. Potest ergo impedimentum orationis esse vel
              ex parte orantis. Si orationem inordinate emittat; et quantum ad hoc removendum
              dicitur <quote xml:id="ta-l4d15q4-Qd1e1335">pie</quote>, in quo importatur modus latriae, quae alio nomine pietas
              dicitur, secundum quam oratio modificari debet: vel ex eo quod petitur, quia quandoque
              etiam petenti non expedit, et sic dicitur quod sit <quote xml:id="ta-l4d15q4-Qd1e1338">ad salutem</quote>: vel ex
              parte ejus pro quo petitur; et hoc impedimentum vel est tunc quando oratio fit; quod
              non potest esse quando oratio fit ab aliquo pro seipso, si pie petat, sed quando fit
              pro alio; et ideo additur alia conditio, quod fiat <quote xml:id="ta-l4d15q4-Qd1e1341">pro se</quote>: vel potest
              esse post intermedium inter orationem et consecutionem petiti; et hoc excluditur per
              hoc quod dicit <quote xml:id="ta-l4d15q4-Qd1e1344">perseveranter</quote>.</p>
            <p xml:id="ta-l4d15q4-d1e1348">Ad primum ergo dicendum, quod istae conditiones non hoc modo requiruntur ad
              efficaciam impetrandi, quasi nihil impetretur si aliqua desit; quia etiam quandoque
              aliquis pro alio orans auditur: sed quia his positis semper oratio efficaciam habet
              impetrandi, quia impetrationis virtus magis est ex proposito ejus cui oratur, quam ex
              orantis merito; et ideo quandoque peccatores audiuntur, quando eorum oratio divino
              proposito concordat. Tamen sciendum est, quia quandoque aliquis pie petit, qui
              pietatis virtutem non habet; sicut aliquis aliquando justa facit qui justitiae habitum
              non habet; et sic etiam peccatores aliquando possunt pie orare.</p>
            <p xml:id="ta-l4d15q4-d1e1351">Ad secundum dicendum, quod voluntas magis est de fine quam de illo quod propter finem
              petitur; et ideo quando Deus videt non concordare quod petitur, cum fine pro quo pie
              orans petit, magis audit ejus desiderium non faciens quod petitur, quam si faceret; et
              ideo finaliter accipiendum est hoc quod dicit: <quote xml:id="ta-l4d15q4-Qd1e1353">quodcumque volueritis,
                petetis</quote>, et cetera. Finis autem petitionis est salus nostra, et Dei gloria:
              hoc autem esset contra Dei gloriam, si peccatorem impoenitentem salvaret; et esset
              contra salutem petentis, si aliquid contrarium suae saluti sibi daretur; et ita
              exauditur desiderium, et tamen petitum non impetratur, quando aliquis imperseveranter,
              vel pro alio petit, vel contraria saluti.</p>
            <p xml:id="ta-l4d15q4-d1e1357">Ad tertium dicendum, quod oratio quae fit ex caritate pro alio, semper habet
              efficaciam merendi ei qui orat; sed nunc loquimur de efficacia impetrandi.</p>
            <p xml:id="ta-l4d15q4-d1e1361">Ad quartum dicendum, quod impetratio importat consecutionem ejus quod petitur; sed
              meritum non importat consecutionem, sed ordinem justitiae ad consecutionem; et ideo
              impedimentum interveniens per instabilitatem, tollit rationem impetrationis, quia
              tollit consecutionem; sed non tollit ordinem ad consecutionem, et ideo non tollit
              meritum; unde meretur etiam qui non perseveraverit; sed non impetrat nisi
              perseverans.</p>
            <p xml:id="ta-l4d15q4-d1e1364">Ad quintum dicendum, quod omnes homines habent beatitudinem sui desiderii finem, quem
              maxime desiderant; et ideo magis audit illos quibus non dat quod petunt, si sit
              impediens a beatitudine, quam eos quibus dat; unde talis impletio orationis quae fit
              cum Dei indignatione, non dicitur impetratio, proprie loquendo.</p>
            <p xml:id="ta-l4d15q4-d1e1367">Ad sextum dicendum, quod omnes illae conditiones quae requiruntur ex parte orantis
              inquantum est orans, includuntur in hoc quod dicit pie, quod includit omnes
              circumstantias virtutis, quibus ordinantur actus ex parte agentis.</p>
          </div>
        </div>
        <div xml:id="ta-l4d15q4-Dd1e1372">
          <head xml:id="ta-l4d15q4-Hd1e1374">Expositio textus</head>
          <p xml:id="ta-l4d15q4-d1e1377"><quote xml:id="ta-l4d15q4-Qd1e1378">Non consurget duplex tribulatio</quote>. Contra. Hierem. 17, 18: <quote xml:id="ta-l4d15q4-Qd1e1381" source="http://scta.info/resource/ier17_18@21-24">duplici
              contritione contere eos</quote>. Et dicendum, quod tribulatio, si accipiatur
            commensurata peccato, duplex non consurgit, quia Deus non punit ultra condignum; sed si
            accipiatur pro poena absolute, tunc duplex poena debetur, vel secundum duas partes
            peccantis, poena corporis et animae; vel secundum duo quae sunt in peccato, scilicet
            aversio et conversio, poena sensus et damni; vel secundum duas radices peccati, quae
            sunt amor et timor, ignis et frigus; vel secundum duos status, praesens poena et futura;
            utraque enim est citra condignum; et praecipue si accipiantur divisim. Tamen praesens
            poena et futura in eo qui non corrigitur, unam poenam constituunt; unde Gregorius in
            Moralib. dicit: <quote xml:id="ta-l4d15q4-Qd1e1384">eorum percussio hic coepta, illic perficitur, ut incorrectis unum
              flagellum sit quod hic temporaliter incipit, sed in aeternis suppliciis consummatur.
              Quinque enim modis flagella contingunt</quote>. Sed contra Hieronymus dicit:
              <quote xml:id="ta-l4d15q4-Qd1e1387">quidquid patimur, peccata nostra meruerunt</quote>. Ergo omnia sunt ad
            punitionem. Praeterea, Augustinus dicit: <quote xml:id="ta-l4d15q4-Qd1e1390">quidquid permiserit Deus pati, scias
              esse flagellum correctionis</quote>. Ergo omnes alii modi superfluunt. Praeterea,
            impium videtur alteri nocere, ut cessans a nocumento aliquis gloriam habeat, et Daemonum
            operibus simile, ut patet ex vita b. Bartholomaei. Praeterea, ad multa alia, flagella
            ordinari in Scriptura leguntur, sicut ad probationem, ad exemplum justi judicii Dei, et
            hujusmodi. Et dicendum, quod isti quinque modi distinguuntur penes bona quae ex poenis a
            Deo inflictis in praesenti consequuntur, quae sunt a Deo intenta. Hoc autem bonum aut
            est in altero, et sic est quartus modus: aut in eo qui punitur, et sic est ordo
            justitiae, qui semper divino flagello adjunctus est, quia omnis poena justa; et hoc cum
            praecisione aliorum est in quinto modo: aut est utilitas quam ipse flagellatus
            consequitur; quae quidem potest esse vel quantum ad recessum a malo, et sic est modus
            tertius; vel in ordine ad bonum conservandum, et sic est secundus modus; aut augendum,
            et sic est primus. Ad primum ergo dicendum, quod poenam semper praecedit peccatum in
            natura, sed non semper in persona puniti. Ad secundum dicendum, quod flagellum quantum
            est de se, semper est corrigens; sed ex defectu recipientis quandoque ad hunc effectum
            non pervenit. Ad tertium dicendum, quod impium esset, si poena justa non esset. Nec
            tamen Deus tunc vult gloriam suam divulgari propter suam utilitatem, sed nostram. Ad
            quartum dicendum, quod omnia alia possunt ad ista reduci: quia probatio est ad augmentum
            meriti, et exemplum justi judicii Dei ad gloriam Dei, et sic de aliis. <quote xml:id="ta-l4d15q4-Qd1e1393">Non
              praevenit sententiam judicis</quote>: quia etsi sententia hominis praecedit non
            concordans sententiae Dei, adhuc sententia Dei restat; si autem concordat, est sententia
            Dei. <quote xml:id="ta-l4d15q4-Qd1e1397">Levis enim culpa levi supplicio compensatur</quote>. Supplicium enim mortis
            praesentis leve dicitur in comparatione ad futurum supplicium: culpae etiam
            praenominatae leves dicuntur in comparatione ad culpas majores, quae quandoque minoribus
            poenis temporalibus puniuntur. <quote xml:id="ta-l4d15q4-Qd1e1400">Ex fonte gratiae Dei id cordi instillatur, ut vel
              sic paulatim ad poenitentiam veniat, vel eo minus a Deo puniatur</quote>. Non loquitur
            hic de gratia gratum faciente: quia haec non datur ante perfectam poenitentiam; sed de
            gratuitis bonis, sicut fides informis, et timor servilis, et hujusmodi. <quote xml:id="ta-l4d15q4-Qd1e1403">Si enim
              propter misericordiam qua quis proximo suo non miseretur, et quae dimissa sunt
              replicantur ad poenam; multo magis quae nondum sunt dimissa, propter odium fraternum
              ad poenam reservari probantur</quote>. Hic dicit secundum quamdam opinionem, de qua
            infra habetur, dist. 21, quaest. 1, art. 3, quaestiunc. 1. <quote xml:id="ta-l4d15q4-Qd1e1406">Qui diligit
              iniquitatem, odit animam suam</quote>, non affectu, sed effectu. <quote xml:id="ta-l4d15q4-Qd1e1409">Immundis nihil
              est mundum</quote>: quia ipsi ex his quae in se munda sunt, sicut sacramenta,
            munditiam non consequuntur. <quote xml:id="ta-l4d15q4-Qd1e1412">Nihil prodest jejunare et orare, et alia bona agere,
              nisi mens revocetur a peccato</quote>; scilicet ad vitam aeternam consequendam.
              <quote xml:id="ta-l4d15q4-Qd1e1416">Nunquam aliquem sanavit</quote>. Contra, Joan. 9, dicit Glossa:
              <quote xml:id="ta-l4d15q4-Qd1e1419">quaeritur quomodo sine fide aliquem illuminaverit Christus</quote>. Ergo ille
            fidem non habuit, et sic non totum curavit. Et dicendum, quod Christus quemcumque
            curavit, totaliter curavit, et mente et corpore quantum ad omnes infirmitates
            corporales; et ille totus fidem recepit primo, sed indistinctam. Glossa tamen aliter
            solvit, quod scilicet hoc intelligitur de illis qui pro peccato morbum incurrunt.
              <quote xml:id="ta-l4d15q4-Qd1e1422">Quaedam impietas infidelitatis est ab illo qui justus et justitia est, dimidiam
              sperare veniam</quote>: quia sequeretur quod vel Deus non sciret omnia peccata, vel
            non omnia horreret, vel non omnia remittere posset. <quote xml:id="ta-l4d15q4-Qd1e1425">Ad Baptismi
            puritatem</quote>: quantum ad remotionem omnium culparum. <quote xml:id="ta-l4d15q4-Qd1e1428">Abluat lacrymis
              mentis</quote>, idest interiori dolore, quem lacrymae exteriores significant; et est
            locutio metaphorica. <quote xml:id="ta-l4d15q4-Qd1e1431">Sciat, se culpabiliter durum</quote>; si scilicet contingat
            exteriorum lacrymarum defectus ex defectu doloris, ut homo minus doleat de peccato quam
            de damno temporali. Sed quandoque abundantia doloris lacrymas exsiccat propter dolorem
            concitatum; quandoque autem homo se continet, ut coram solo Deo doleat; quandoque etiam
            ex duritia complexionis est quod homo non potest flere corporaliter pro peccatis, etsi
            fleat pro morte amici, quia dolor ille est magis sensibilis, et ideo magis vicinus ad
            resolvendum corpus in lacrymas. <quote xml:id="ta-l4d15q4-Qd1e1435">Emundare nequiverit</quote>, scilicet in statu
            tali manens; alias non esset ei imputandum.</p>
        </div>
      </div>
    </body>
  </text>
</TEI>