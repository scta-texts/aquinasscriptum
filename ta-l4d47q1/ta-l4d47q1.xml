<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 47, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 47, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="670a"/>
      </div>
    </front>
    <body>
      <div xml:id="ta-l4d47q1">
        <head xml:id="ta-l4d47q1-Hd1e97">Quaestio 1</head>


        <div xml:id="ta-l4d47q1-Dd1e100">
          <head xml:id="ta-l4d47q1-Hd1e102">Prooemium</head>
          <p xml:id="ta-l4d47q1-d1e105">Postquam determinavit Magister de remuneratione animarum, et punitione, quae praecedit
            judicium generale; hic incipit determinare de remuneratione et punitione quae erit per
            judicium generale; et dividitur in partes duas: in prima determinat de ipso generali
            judicio; in secunda determinat de remuneratione et poena quae generale judicium
            consequitur, 49 dist., ibi: <quote xml:id="ta-l4d47q1-Qd1e107">post resurrectionem vero facto impletoque judicio,
              suos fines habebunt civitates duae</quote>. Prima pars dividitur in duas: in prima
            determinat ea quae pertinent ad modum judicii, et ad judicis ministerium; in secunda
            determinat ea quae pertinent ad judicis personam, 48 dist., ibi: <quote xml:id="ta-l4d47q1-Qd1e110">solet etiam
              quaeri, in qua forma Christus judicabit</quote>. Prima in duas: in prima enim requirit
            de judicii modo; in secunda de judicis ministris, ibi: <quote xml:id="ta-l4d47q1-Qd1e113">non autem solus Christus
              judicabit</quote>. Et haec pars dividitur in tres: in prima enim ostendit quomodo
            homines cum Christo judicante judicabunt; in secunda ostendit quid ministerii Angeli in
            judicio exhibebunt, ibi: <quote xml:id="ta-l4d47q1-Qd1e116">cum autem in Evangelio legatur quod dominus mittet
              Angelos suos</quote> etc.; in tertia parte requirit utrum Daemones ministri hujus
            judicii sint futuri, torquendo damnatorum animas, ibi: <quote xml:id="ta-l4d47q1-Qd1e119">et solet quaeri, utrum in
              Inferno malis ad puniendum praesint Daemones</quote>. Prima pars dividitur in duas: in
            prima ostendit quod quidam homines cum Christo judicabunt; in secunda enumerat quatuor
            ordines hominum qui ad judicium veniunt, ibi: <quote xml:id="ta-l4d47q1-Qd1e123">erunt autem quatuor ordines in
              judicio</quote>. Hic est duplex quaestio. Prima de judicio generali. Secunda de igne
            qui praecedit faciem judicis. Circa primum quaeruntur tria: 1 de ipso judicio; 2 de
            judicantibus cum Christo; 3 de his qui in judicio judicabuntur.</p>

        </div>
        <div xml:id="ta-l4d47q1-Dd1e128" type="articulus">
          <head xml:id="ta-l4d47q1-Hd1e130">Articulus 1</head>

          <head xml:id="ta-l4d47q1-Hd1e133" type="question-title">Utrum generale judicium sit futurum</head>

          <div xml:id="ta-l4d47q1-Dd1e136">
            <head xml:id="ta-l4d47q1-Hd1e138">Quaestiuncula 1</head>
            <p xml:id="ta-l4d47q1-d1e141">Ad primum sic proceditur. Videtur quod generale judicium non sit futurum. Quia, ut
              dicitur Naum 1, 9, <quote xml:id="ta-l4d47q1-Qd1e143">non judicabit Deus bis in idipsum</quote>. Sed nunc Deus
              judicat de singulis hominum operibus, cum post mortem unicuique poenas vel praemia pro
              meritis tribuit, et dum etiam in hac vita quosdam pro bonis vel malis operibus
              praemiat vel punit. Ergo videtur quod non sit aliud judicium futurum.</p>
            <p xml:id="ta-l4d47q1-d1e147">Praeterea, in nullo judicio executio sententiae praecedit judicium. Sed sententia
              divini judicii quo ad homines, est de adeptione regni, vel exclusione a regno, ut
              patet Matth. 25. Ergo cum modo aliqui adipiscantur regnum aeternum, et quidam
              excludantur ab ipso perpetuo, videtur quod aliud judicium non sit futurum.</p>
            <p xml:id="ta-l4d47q1-d1e150">Praeterea, propter hoc aliqua in judicium oportet adduci, quia dubium est quid de eis
              definiendum sit. Sed ante finem mundi determinata est unicuique damnatorum sua
              damnatio, et cuique sanctorum sua beatitudo. Ergo videtur quod non oporteat aliquod
              futurum judicium esse.</p>
            <p xml:id="ta-l4d47q1-d1e153">Sed contra, Matth. 12, 41, dicitur: <quote xml:id="ta-l4d47q1-Qd1e155" source="http://scta.info/resource/mt12_41">viri Ninivitae surgent in judicio cum
                generatione ista, et condemnabunt eam</quote>. Ergo post resurrectionem aliquod
              judicium erit.</p>
            <p xml:id="ta-l4d47q1-d1e160">Praeterea, Joan. 5, 29, dicitur: <quote xml:id="ta-l4d47q1-Qd1e162" source="http://scta.info/resource/io5_29">procedent qui bona fecerunt, in
                resurrectionem vitae; qui vero mala egerunt, in resurrectionem judicii</quote>. Ergo
              videtur quod post resurrectionem aliquod judicium sit futurum.</p>

          </div>
          <div xml:id="ta-l4d47q1-Dd1e167">
            <head xml:id="ta-l4d47q1-Hd1e169">Quaestiuncula 2</head>
            <p xml:id="ta-l4d47q1-d1e172">Ulterius. Videtur quod judicium illud quantum ad disceptationem et sententiam fiat
              per locutionem vocalem. Quia, ut dicit Augustinus, 20 de Civ. Dei, <quote xml:id="ta-l4d47q1-Qd1e174">per quot
                dies hoc futurum judicium tendatur incertum est</quote>. Sed non esset incertum, si
              illa quae in judicio dicuntur futura, tantum mentaliter complerentur. Ergo judicium
              illud vocaliter fiet, et non solum mentaliter.</p>
            <p xml:id="ta-l4d47q1-d1e178">Praeterea, Gregorius dicit, et habetur in littera: <quote xml:id="ta-l4d47q1-Qd1e180">illi saltem verba judicis
                audient qui ejus fidem saltem verbo tenuerunt</quote>. Hoc autem non potest
              intelligi de verbo interiori; quod sic omnes verba judicis audient: quia omnibus et
              bonis et malis, nota erunt omnia facta aliorum, sicut supra, dist. 43, dictum est.
              Ergo videtur quod judicium illud vocaliter peragetur.</p>
            <p xml:id="ta-l4d47q1-d1e184">Praeterea, sicut in sequenti dist. dicetur, Christus secundum formam hominis
              judicabit, in qua corporaliter ab omnibus possit videri. Ergo videtur eadem ratione
              quod corporali voce loquatur, ut ab omnibus audiatur.</p>
            <p xml:id="ta-l4d47q1-d1e187">Sed contra, Augustinus dicit, 20 de Civ. Dei, quod liber vitae, de quo Apocal. 20,
                <quote xml:id="ta-l4d47q1-Qd1e189">vis quaedam intelligenda est divina, qua fiet ut unicuique opera sua vel bona
                vel mala in memoriam revocentur, et mentis intuitu mira celeritate cernantur, ut
                accuset vel excuset scientia conscientiam; atque ita simul et omnes et singuli
                judicentur</quote>. Sed si vocaliter discurrerentur merita singulorum, non possent
              omnes et singuli judicari simul. Ergo videtur quod illa discussio non erit
              vocalis.</p>
            <p xml:id="ta-l4d47q1-d1e194">Praeterea, sententia proportionaliter debet testimonio respondere. Sed testimonium et
              accusatio vel excusatio mentalis erit; unde Rom. 2, 15: <quote xml:id="ta-l4d47q1-Qd1e196" source="http://scta.info/resource/rom2_15">testimonium illis
                reddente conscientia ipsorum, et inter se invicem cogitationum accusantium, aut
                etiam defendentium, in die cum judicabit Deus occulta hominum</quote>. Ergo videtur
              quod illa sententia, et totum judicium, mentaliter expleatur.</p>

          </div>
          <div xml:id="ta-l4d47q1-Dd1e201">
            <head xml:id="ta-l4d47q1-Hd1e203">Quaestiuncula 3</head>
            <p xml:id="ta-l4d47q1-d1e206">Ulterius. Videtur quod tempus futuri judicii non sit ignotum. Sicut enim sancti
              patres expectabant primum adventum, ita et nos expectamus secundum. Sed sancti patres
              sciverunt tempus adventus primi, sicut patet per numerum hebdomadarum quae
              describuntur Dan. 9; unde et reprehenduntur Judaei, quod tempus adventus Christi non
              cognoverunt, ut patet Luc. 12, 56: <quote xml:id="ta-l4d47q1-Qd1e208">hypocritae, faciem caeli et terrae nostis
                probare; hoc autem tempus quomodo non probatis?</quote> Ergo videtur quod etiam
              nobis esse debeat determinatum tempus secundi adventus, quo Deus ad judicium
              veniet.</p>
            <p xml:id="ta-l4d47q1-d1e212">Praeterea, per signa devenimus in cognitionem signatorum. Sed de judicio futuro multa
              signa nobis in Scriptura ponuntur, ut patet 14 Matth. et 21 Lucae et 12 Marci. Ergo in
              cognitionem illius temporis possumus pervenire.</p>
            <p xml:id="ta-l4d47q1-d1e215">Praeterea, apostolus dixit, 1 Cor. 10, 2: <quote xml:id="ta-l4d47q1-Qd1e217">nos sumus in quos fines saeculorum
                devenerunt</quote>; et 1 Joan. 2, 18: <quote xml:id="ta-l4d47q1-Qd1e220">filioli, novissima hora est</quote> et
              cetera. Cum ergo jam longum tempus transierit ex quo haec dicta sunt, videtur quod
              saltem nunc scire possumus quod ultimum judicium sit propinquum.</p>
            <p xml:id="ta-l4d47q1-d1e224">Praeterea, tempus judicii non debet esse occultum, nisi propter hoc quod quilibet
              solicitus se ad judicium praeparet, dum determinate tempus ignorat. Sed eadem
              solicitudo remaneret, etiam si certum esset: quia cuicumque incertum est tempus suae
              mortis, et, sicut dicit Augustinus in epistola ad Hesychium, <quote xml:id="ta-l4d47q1-Qd1e226">in quo quemque
                invenerit suus novissimus dies, in hoc eum comprehendet mundi novissimus
                dies</quote>. Ergo non est necessarium, tempus judicii esse occultum.</p>
            <p xml:id="ta-l4d47q1-d1e231">Sed contra est quod dicitur Marc. 13, 32: <quote xml:id="ta-l4d47q1-Qd1e233">de die illa vel hora nemo scit;
                neque Angeli in caelo, neque filius, nisi pater</quote>. Dicitur autem filius
              nescire, inquantum nos scire non facit.</p>
            <p xml:id="ta-l4d47q1-d1e237">Praeterea, 1 Thessal. 5, 2: <quote xml:id="ta-l4d47q1-Qd1e239">dies domini sicut fur in nocte, ita
              veniet</quote>. Ergo videtur, cum adventus furis in nocte sit omnino incertus, quod
              dies ultimi judicii sit omnino incertus.</p>
          </div>
          <div xml:id="ta-l4d47q1-Dd1e245">
            <head xml:id="ta-l4d47q1-Hd1e247">Quaestiuncula 1</head>
            <p xml:id="ta-l4d47q1-d1e250">Respondeo dicendum ad primam quaestionem, quod sicut operatio pertinet ad rerum
              principium quo producuntur in esse, ita judicium pertinet ad terminum, quo res ad suum
              finem perducuntur. Distinguitur autem duplex Dei operatio. Una qua res primitus in
              esse producit, instituens naturam, et distinguens ea quae ad completionem ipsius
              pertinent: a quo quidem opere Deus dicitur quievisse Genes. 1. Alia ejus operatio est
              qua operatur in gubernatione creaturarum, de qua Joan. 5, 17: <quote xml:id="ta-l4d47q1-Qd1e252">pater meus usque
                modo operatur, et ego operor</quote>; ita etiam duplex judicium distinguitur, ordine
              tamen converso. Unum quod respondet operi gubernationis, quae sine judicio esse non
              potest: per quod quidem judicium unusquisque singulariter pro suis operibus judicatur
              non solum secundum quod sibi competit, sed secundum quod competit gubernationi
              universi; unde differtur unius praemiatio pro utilitate aliorum, ut dicitur Hebr. 11,
              et poenae unius ad profectum alterius cedunt; unde necesse est ut sit aliquod judicium
              universale correspondens ex adverso primae rerum productioni in esse, ut videlicet
              sicut tunc omnia processerunt immediate a Deo, ita tunc ultima completio mundo detur,
              unoquoque accipiente finaliter quod ei debetur secundum seipsum; unde in illo judicio
              apparebit manifeste divina justitia quantum ad omnia quae nunc ex hoc occultantur quod
              interdum de uno disponitur ad utilitatem aliorum aliter quam manifesta opera exigere
              videantur; unde etiam et tunc erit universalis separatio bonorum a malis, quia
              ulterius non erit locus ut mali per bonos vel boni per malos proficiant; propter quem
              profectum interim commixti inveniuntur boni malis, quoadusque status hujus vitae per
              divinam providentiam gubernatur.</p>
            <p xml:id="ta-l4d47q1-d1e256">Ad primum ergo dicendum, quod quilibet homo et est singularis quaedam persona, et est
              pars totius humani generis; unde et duplex ei judicium debetur. Unum singulare, quod
              de eo fiet post mortem, quando recipiet juxta ea quae in corpore gessit, quamvis non
              totaliter, quia non quo ad corpus, sed quo ad animam tantum. Aliud judicium debet esse
              de eo secundum quod est pars totius humani generis; sicut aliquis judicari dicitur
              secundum humanam justitiam etiam quando judicium datur de communitate, cujus ipse est
              pars; unde et tunc quando fiet universale judicium totius humani generis per
              universalem separationem bonorum a malis, etiam quilibet per consequens judicabitur.
              Nec tamen Deus bis judicat in idipsum: quia non duas poenas pro uno peccato infert;
              sed poena quae ante judicium complete inflicta non fuerat, in ultimo judicio
              complebitur, post quod impii cruciabuntur quo ad corpus et animam simul.</p>
            <p xml:id="ta-l4d47q1-d1e259">Ad secundum dicendum, quod propria sententia illius generalis judicii est universalis
              separatio bonorum a malis, quae illud judicium non praecedet. Sed nec etiam quo ad
              particularem sententiam uniuscujusque plene praecessit judicii effectus: quia etiam
              boni amplius post judicium praemiabuntur, tum ex gloria corporis adjuncta, tum ex
              numero sanctorum completo; et mali etiam amplius torquebuntur adjuncta poena corporis,
              et impleto in poenis numero damnatorum: quia quanto cum pluribus ardebunt, tanto plus
              ardebunt.</p>
            <p xml:id="ta-l4d47q1-d1e262">Ad tertium dicendum, quod universale judicium, ut dictum est, magis directe respicit
              utilitatem hominum quam singulos judicandorum. Quamvis ergo cuilibet homini ante
              judicium sit certa notitia de sua damnatione vel praemio; non tamen omnibus omnium
              damnatio vel praemium innotescet; unde judicium necessarium erit.</p>

          </div>
          <div xml:id="ta-l4d47q1-Dd1e266">
            <head xml:id="ta-l4d47q1-Hd1e268">Quaestiuncula 2</head>
            <p xml:id="ta-l4d47q1-d1e271">Ad secundam quaestionem dicendum, quod quid sit verum circa hanc quaestionem,
              definiri pro certo non potest; tamen probabilius aestimatur quod totum illud judicium,
              et quo ad discussionem, et quo ad accusationem malorum et commendationem bonorum, et
              quo ad sententiam de utrisque, mentaliter perficietur. Si enim vocaliter singulorum
              facta narrarentur, inaestimabilis magnitudo temporis ad hoc exigeretur; sicut etiam
              Augustinus, 20 de Civ. Dei, dicit, quod si liber ex cujus Scriptura omnes
              judicabuntur, ut dicitur Apoc. 9, carnaliter cogitetur, quis ejus magnitudinem aut
              longitudinem valeat aestimare? Aut quanto tempore legi poterit liber, in quo scriptae
              sunt universae vitae universorum? Non autem minus tempus requiritur ad narrandum
              oretenus singulorum facta, quam ad legendum, si essent in libro materiali scripta.
              Unde probabile est quod illa quae dicuntur Matth. 25, non vocaliter, sed mentaliter,
              intelligenda sint esse perficienda.</p>
            <p xml:id="ta-l4d47q1-d1e274">Ad primum ergo dicendum, quod pro tanto dicit Augustinus quod incertum est per quot
              dies hoc judicium tendatur, quia non est determinatum utrum perficiatur vocaliter. Si
              enim vocaliter perficeretur, prolixum tempus ad hoc requireretur; si autem mentaliter,
              in momento fieri poterit.</p>
            <p xml:id="ta-l4d47q1-d1e277">Ad secundum dicendum, quod etiam si judicium fiat mentaliter tamen verbum Gregorii
              salvari potest: quia etsi omnibus innotescent sua et aliorum facta, divina virtute hoc
              faciente, quae in Evangelio locutio dicitur; tamen illi qui fidem habuerunt, quam ex
              verbis Dei conceperunt, ex ipsis verbis judicabuntur: quia, ut dicitur Rom. 2, 12,
                <quote xml:id="ta-l4d47q1-Qd1e279" source="http://scta.info/resource/rom2_12">qui in lege peccaverunt, per legem judicabuntur</quote>. Unde et quodam
              speciali modo dicetur aliquid his qui fuerunt fideles quod non dicetur his qui fuerunt
              infideles.</p>
            <p xml:id="ta-l4d47q1-d1e283">Ad tertium dicendum, quod Christus corporaliter apparebit, ut ab omnibus judex
              corporalis cognoscatur; quod quidem subito fieri poterit. Sed locutio quae tempore
              mensuratur requireret immensam temporis prolixitatem, si vocali locutione judicium
              perageretur.</p>

          </div>
          <div xml:id="ta-l4d47q1-Dd1e287">
            <head xml:id="ta-l4d47q1-Hd1e289">Quaestiuncula 3</head>
            <p xml:id="ta-l4d47q1-d1e292">Ad tertiam quaestionem dicendum, quod Deus per scientiam suam est causa rerum.
              Utrumque autem creaturis communicat, dum et rebus tribuit virtutem agendi alias res
              quarum sint causa, et quibusdam etiam rerum cognitionem praebet; sed in utroque aliqua
              sibi reservat. Operatur enim quaedam in quibus nulla creatura ei cooperatur; et
              similiter cognoscit quaedam quae a nulla pura creatura cognoscuntur. Haec autem nulla
              alia magis esse debent quam illa quae soli divinae subjacent potestati, in quibus ei
              nulla creatura cooperatur; et hujusmodi est finis mundi, in quo erit dies judicii. Non
              enim per aliquam causam creatam mundus finietur, sicut etiam et mundus esse incepit
              immediate a Deo; unde dicitur, quod cognitio finis mundi soli Deo reservatur. Et hanc
              rationem ipse dominus videtur assignare Act. 1, 7: <quote xml:id="ta-l4d47q1-Qd1e294">non est</quote>, inquit,
                <quote xml:id="ta-l4d47q1-Qd1e297">vestrum nosse tempora vel momenta, quae pater posuit in sua
              potestate</quote>; quasi dicat, quae soli potestati ejus reservata sunt.</p>
            <p xml:id="ta-l4d47q1-d1e301">Ad primum ergo dicendum, quod in primo adventu Christus venit occultus, secundum
              illud Isai. 45, 15: <quote xml:id="ta-l4d47q1-Qd1e303">vere tu es Deus absconditus, sanctus Israel
                salvator</quote>; et ideo ut a fidelibus cognosci posset, oportuit determinate
              tempus praedeterminare. Sed in secundo adventu veniet manifestus, ut dicitur in Psalm.
              49, 3: <quote xml:id="ta-l4d47q1-Qd1e306">Deus manifeste veniet</quote> etc.; et ideo circa cognitionem adventus
              ipsius error esse non poterit: propter quod non est simile.</p>
            <p xml:id="ta-l4d47q1-d1e310">Ad secundum dicendum, sicut dicit Augustinus in epistola, de die judicii ad
              Hesychium. Signa quae in Evangeliis ponuntur, non omnia pertinent ad secundum
              adventum, qui erit in fine; sed quaedam eorum pertinent ad tempus destructionis
              Hierusalem, quae jam praeteriit; quaedam vero, et plura, eorum pertinent ad adventum
              quo quotidie ad Ecclesiam suam venit, eam spiritualiter visitans, prout inhabitat nos
              per fidem et amorem: nec illa quae in Evangeliis vel in epistolis ponuntur ad ultimum
              adventum spectantia, ad hoc possunt valere ut determinate tempus judicii possit
              cognosci; quia illa pericula quae praenuntiantur nuntiantia vicinum Christi adventum,
              etiam a tempore primitivae Ecclesiae fuerunt, quandoque intensius quandoque remissius:
              unde et ipsi dies apostolorum dicti sunt novissimi dies, ut patet Act. 2, 17: ubi
              Petrus exponit illud verbum Joel. 2, 28: <quote xml:id="ta-l4d47q1-Qd1e312">erit in novissimis diebus, effundam
                spiritum meum super omnem carnem, et prophetabunt filii vestri et filiae
                vestrae</quote>, pro tempore illo; et tamen ex illo tempore tempus plurimum
              transivit; et quandoque plures, et quandoque pauciores tribulationes in Ecclesia
              fuerunt. Unde non potest determinari tempus quantum sit futurum, nec de mense, nec de
              anno, nec de centum, nec de mille annis, ut Augustinus in eodem libro dicit. Et si
              credatur in fine hujusmodi pericula magis abundare, non tamen potest determinari quae
              sit illa quantitas periculorum quae immediate diem judicii praecedet, vel Antichristi
              adventum; cum et circa tempora primitivae Ecclesiae fuerint persecutiones aliquae adeo
              graves, et corruptiones errorum adeo abundarent, quod aliquibus tunc vicinus
              expectaretur vel imminens Antichristi adventus, sicut dicitur in ecclesiastica
              historia, et in Lib. Hieronymi de viris illustribus.</p>
            <p xml:id="ta-l4d47q1-d1e316">Ad tertium dicendum, quod ex hoc quod dicitur, <quote xml:id="ta-l4d47q1-Qd1e318">novissima hora est</quote>, vel
              ex similibus locutionibus quae in Scriptura dicuntur, non potest aliqua determinata
              quantitas temporis sciri. Non enim est dictum ad significandum aliquam brevem horam
              temporis, sed ad significandum novissimum statum mundi, qui est quasi novissima aetas;
              quae quanto temporis spatio duret, non est definitum; cum etiam nec senio, quod est
              ultima aetas hominis, sit aliquis terminus certus praefinitus, cum quandoque
              inveniatur durare quantum omnes praecedentes aetates, vel plus, ut dicit Augustinus in
              Lib. 83 quaest., quaest. 58; unde etiam et apostolus, 2 Thessal. 2, excludit falsum
              intellectum quem quidam ex illis verbis conceperant, ut crederent diem domini jam
              instare.</p>
            <p xml:id="ta-l4d47q1-d1e323">Ad quartum dicendum, quod etiam supposita mortis incertitudine, dupliciter ad
              vigilantiam valet incertitudo judicii. Primo ad hoc quod ignoratur utrum etiam
              differatur tantum quantum est hominis vita, ut sic ex duabus partibus incertitudo
              majorem diligentiam faciat. Secundo quantum ad hoc quod homo non gerit solum
              solicitudinem de persona sua, sed de familia vel civitate vel regno, aut tota
              Ecclesia, cui non determinatur tempus durationis secundum hominis vitam; et tamen
              oportet unumquodque horum hoc modo disponi ut dies domini non inveniat imparatos.</p>
          </div>
        </div>
        <div xml:id="ta-l4d47q1-Dd1e328" type="articulus">
          <head xml:id="ta-l4d47q1-Hd1e330">Articulus 2</head>

          <head xml:id="ta-l4d47q1-Hd1e333" type="question-title">Utrum aliqui homines judicabunt cum Christo</head>

          <div xml:id="ta-l4d47q1-Dd1e336">
            <head xml:id="ta-l4d47q1-Hd1e338">Quaestiuncula 1</head>
            <p xml:id="ta-l4d47q1-d1e341">Ad secundum sic proceditur. Videtur quod nulli homines judicabunt cum Christo. Quia
              Joan. 5, 22: <quote xml:id="ta-l4d47q1-Qd1e343">pater omne judicium dedit filio, ut omnes honorificent filium,
                sicut honorificant patrem</quote>. Sed honorificentia talis non debetur alicui quam
              Christo. Ergo et cetera.</p>
            <p xml:id="ta-l4d47q1-d1e347">Praeterea, quicumque judicat, habet potestatem super illud quod judicat. Sed ea de
              quibus debet esse futurum judicium, sicut merita et praemia humana, soli divinae
              auctoritati subsunt. Ergo nulli competit de his judicare.</p>
            <p xml:id="ta-l4d47q1-d1e350">Praeterea, judicium illud non exercebitur vocaliter, sed mentaliter, ut probabilius
              aestimatur. Sed hoc quod cordibus hominum notificentur merita et demerita, quod est
              quasi accusatio vel commendatio; vel retributio poenae et praemii, quod est quasi
              sententiae prolatio, sola divina virtute fiet. Ergo nulli alii judicabunt nisi
              Christus, qui est Deus.</p>
            <p xml:id="ta-l4d47q1-d1e353">Sed contra est quod dicitur Matth. 19, 28: <quote xml:id="ta-l4d47q1-Qd1e355" source="http://scta.info/resource/mt19_28">sedebitis super sedes duodecim,
                judicantes duodecim tribus Israel</quote>.</p>
            <p xml:id="ta-l4d47q1-d1e360">Praeterea, Isai. 3, 14: <quote xml:id="ta-l4d47q1-Qd1e362" source="http://scta.info/resource/is3_14">dominus ad judicium veniet cum senioribus populi
                sui</quote>. Ergo videtur quod etiam alii judicabunt cum Christo.</p>

          </div>
          <div xml:id="ta-l4d47q1-Dd1e367">
            <head xml:id="ta-l4d47q1-Hd1e369">Quaestiuncula 2</head>
            <p xml:id="ta-l4d47q1-d1e372">Ulterius. Videtur quod judiciaria potestas non respondeat voluntariae paupertati. Hoc
              enim solum duodecim apostolis promissum est Matth. 19, 28: <quote xml:id="ta-l4d47q1-Qd1e374" source="http://scta.info/resource/mt19_28">sedebitis super
                sedes duodecim, judicantes duodecim tribus Israel</quote>. Ergo cum non omnes
              voluntarie pauperes sint apostoli, videtur quod non omnibus judiciaria potestas
              respondeat.</p>
            <p xml:id="ta-l4d47q1-d1e378">Praeterea, majus est offerre sacrificium Deo de proprio corpore quam de exterioribus
              rebus. Sed martyres, et etiam virgines, offerunt de proprio corpore sacrificium Deo,
              voluntarie autem pauperes de exterioribus rebus. Ergo sublimitas judiciariae
              potestatis magis respondet martyribus et virginibus quam voluntarie pauperibus.</p>
            <p xml:id="ta-l4d47q1-d1e381">Praeterea, Joan. 5, 45: <quote xml:id="ta-l4d47q1-Qd1e383" source="http://scta.info/resource/io5_45">est qui accusat vos Moyses, in quo vos
                speratis</quote>; Glossa: <quote xml:id="ta-l4d47q1-Qd1e386">quia voci ejus non creditis</quote>; et Joan. 12,
              48: <quote xml:id="ta-l4d47q1-Qd1e389">sermo quem locutus sum, ille judicabit eum in novissimo die</quote>. Ergo
              ex hoc quod aliquis proponit legem vel verbum exhortationis ad instructionem morum,
              habet quod judicet contemnentes. Sed hoc est doctorum. Ergo doctoribus magis competit
              quam pauperibus.</p>
            <p xml:id="ta-l4d47q1-d1e393">Praeterea, Christus ex hoc quod injuste judicatus est inquantum homo, meruit ut sit
              judex omnium in natura humana; unde Joan. 5, 27: <quote xml:id="ta-l4d47q1-Qd1e395" source="http://scta.info/resource/io5_27">potestatem dedit ei judicium
                facere, quia filius hominis est</quote>. Sed qui persecutionem patiuntur propter
              justitiam, injuste judicantur. Ergo judiciaria potestas magis eis quam pauperibus
              competit.</p>
            <p xml:id="ta-l4d47q1-d1e400">Praeterea, superior non judicatur ab inferiore. Sed multi licite divitiis utentes,
              majoris meriti erunt multis voluntarie pauperibus. Ergo voluntarii pauperes non
              judicabunt, sed ab aliis judicabuntur.</p>
            <p xml:id="ta-l4d47q1-d1e403">Sed contra, Job 36, 6: <quote xml:id="ta-l4d47q1-Qd1e405" source="http://scta.info/resource/iob36_6">non salvat impios, et judicium pauperibus
                tribuit</quote>. Ergo pauperum est judicare.</p>
            <p xml:id="ta-l4d47q1-d1e409">Praeterea, Matth. 19, super illud: <quote xml:id="ta-l4d47q1-Qd1e411">vos qui reliquistis omnia</quote> etc.;
              dicit Glossa: <quote xml:id="ta-l4d47q1-Qd1e414">qui reliquerunt omnia, et secuti sunt dominum, hi judices erunt:
                qui licita habentes, recte usi sunt, judicabuntur</quote>; et sic idem quod
              prius.</p>

          </div>
          <div xml:id="ta-l4d47q1-Dd1e419">
            <head xml:id="ta-l4d47q1-Hd1e421">Quaestiuncula 3</head>
            <p xml:id="ta-l4d47q1-d1e424">Ulterius. Videtur quod Angeli debeant judicare. Matth. 25, 31: <quote xml:id="ta-l4d47q1-Qd1e426" source="http://scta.info/resource/mt25_31">cum venerit
                filius in majestate sua; et omnes Angeli cum eo</quote>. Sed loquitur de adventu ad
              judicium. Ergo videtur quod etiam Angeli judicabunt.</p>
            <p xml:id="ta-l4d47q1-d1e430">Praeterea, Angelorum ordines nomina sortiuntur ex officio quod exercent. Sed quidam
              Angelorum ordo est ordo thronorum, quod videtur pertinere ad judiciariam potestatem:
              thronum enim est sedes judicis, solium regis, cathedra doctoris. Ergo aliqui Angeli
              judicabunt.</p>
            <p xml:id="ta-l4d47q1-d1e433">Praeterea, sanctis post hanc vitam promittitur Angelorum aequalitas Matth. 22. Si
              ergo homines hanc habebunt potestatem, ut judicent, multo fortius et Angeli.</p>
            <p xml:id="ta-l4d47q1-d1e436">Sed contra, Joan. 5, 27: <quote xml:id="ta-l4d47q1-Qd1e438" source="http://scta.info/resource/io5_27">potestatem dedit ei judicium facere, quia filius
                hominis est</quote>. Sed Angeli non communicant in humana natura. Ergo nec in
              judiciaria potestate.</p>
            <p xml:id="ta-l4d47q1-d1e443">Praeterea, non est ejusdem judicare et esse judicis ministrum. Sed Angeli erunt in
              judicio illo ut ministri judicis. Matth. 13, 41: <quote xml:id="ta-l4d47q1-Qd1e445" source="http://scta.info/resource/mt13_41">mittet filius hominis Angelos
                suos, et colligent de regno ejus omnia scandala</quote>. Ergo Angeli non
              judicabunt.</p>
          </div>
          <div xml:id="ta-l4d47q1-Dd1e451">
            <head xml:id="ta-l4d47q1-Hd1e453">Quaestiuncula 4</head>
            <p xml:id="ta-l4d47q1-d1e456">Ulterius. Videtur quod post diem judicii Daemones non exequantur sententiam judicis
              in damnatis. Quia Daemones magis peccaverunt quam homines. Ergo non est justum quod
              homines per Daemones torqueantur.</p>
            <p xml:id="ta-l4d47q1-d1e459">Praeterea, sicut Daemones suggerunt hominibus mala, ita Angeli suggerunt bona. Sed
              praemiare bonos non erit officium Angelorum; sed hoc erit ab ipso Deo immediate. Ergo
              nec punire malos erit officium Daemonum.</p>
            <p xml:id="ta-l4d47q1-d1e462">Sed contra est quod homines peccatores se Diabolo subjecerunt peccando. Ergo justum
              est ut ei subjiciantur in poenis, quasi ab eo puniendi.</p>
          </div>
          <div xml:id="ta-l4d47q1-Dd1e466">
            <head xml:id="ta-l4d47q1-Hd1e468">Quaestiuncula 1</head>
            <p xml:id="ta-l4d47q1-d1e471">Respondeo dicendum ad primam quaestionem, quod judicare multipliciter dicitur. Uno
              modo causaliter, ut dicatur illud judicare unde apparet aliquis judicandus; et
              secundum hoc aliqui dicuntur judicare comparatione, inquantum ex comparatione aliorum
              aliqui judicandi ostenduntur, sicut patet Matth. 12, 41: <quote xml:id="ta-l4d47q1-Qd1e473" source="http://scta.info/resource/mt12_41">viri Ninivitae surgent
                in judicio cum generatione ista, et condemnabunt eam</quote>. Sed sic judicare in
              judicio, communiter bonorum et malorum est. Alio modo dicitur judicare, quasi
              interpretative: interpretamur enim aliquem facere qui facienti consentit; unde illi
              qui consentient Christo judici, ejus sententiam approbando, judicare dicuntur; et sic
              judicare est omnium electorum; unde dicitur Sap. 3, 8: <quote xml:id="ta-l4d47q1-Qd1e476" source="http://scta.info/resource/sap3_8">judicabunt</quote>
              sancti <quote xml:id="ta-l4d47q1-Qd1e479">nationes</quote>. Tertio modo dicitur judicare quasi per similitudinem,
              quia scilicet similitudinem judicis habet, inquantum sedet in loco eminenti sicut
              judex; sicut assessores judicare dicuntur; et secundum hunc modum dicunt quidam, quod
              perfecti viri, quibus judiciaria potestas promittitur Matth. 19, judicabunt, scilicet
              per honorabilem confessionem, quia superiores ceteris in judicio apparebunt,
              occurrentes Christo obviam in aera. Sed istud non videtur sufficere ad promissionem
              domini complendam, qua dicitur, <quote xml:id="ta-l4d47q1-Qd1e482">sedebitis judicantes</quote>; videtur enim
              judicium confessioni superaddere. Et ideo est quartus modus judicandi, qui perfectis
              viris conveniet, inquantum continentur in eis decreta divinae justitiae, ex quibus
              homines judicabuntur; sicut si liber in quo continetur lex, judicare dicatur; unde
              Apoc. 20, <quote xml:id="ta-l4d47q1-Qd1e485">judicium sedit, et libri aperti sunt</quote>. Et per hunc modum hanc
              judicationem Richardus de sancto Victore exponit; unde dicit, quod <quote xml:id="ta-l4d47q1-Qd1e489">qui divinae
                contemplationi assistunt, qui in libro sapientiae quotidie legunt, velut in cordium
                voluminibus transcribunt quidquid jam perspicua veritatis intelligentia
                comprehendunt</quote>; et infra: <quote xml:id="ta-l4d47q1-Qd1e492">quid vero sunt judicantium corda divinitus
                in omnem veritatem edocta, nisi quaedam canonum decreta?</quote> Sed quia judicare
              importat actionem in alium procedentem, ideo proprie loquendo judicare dicitur qui
              sententiam loquendo in alterum fert. Sed hoc dupliciter contingit. Uno modo ex propria
              auctoritate; et hoc est illius proprie qui habet in alios dominium et potestatem,
              cujus regimini subduntur qui judicantur, unde ejus est in eos jus ferre; et sic
              judicare solius Dei est. Alio modo judicare est, sententiam alterius auctoritate latam
              in aliorum notitiam ducere, quod est sententiam latam pronuntiare; et hoc modo
              perfecti viri judicabunt: quia alios ducent in cognitionem divinae justitiae, ut
              sciant quid eis juste pro meritis debeatur, ut ipsa revelatio justitiae judicium
              dicatur. Unde dicit Richardus de sancto Victore: <quote xml:id="ta-l4d47q1-Qd1e495">judices coram judicandis
                decretorum suorum libros aperire, est ad cordium suorum inspectionem inferiorum
                quorumlibet visum admittere, sensumque suum in his quae ad judicium pertinent,
                revelare</quote>.</p>
            <p xml:id="ta-l4d47q1-d1e499">Ad primum ergo dicendum, quod objectio illa procedit de judicio auctoritatis, quod
              soli Christo conveniet.</p>
            <p xml:id="ta-l4d47q1-d1e502">Et similiter dicendum ad secundum.</p>
            <p xml:id="ta-l4d47q1-d1e505">Ad tertium dicendum, quod non est inconveniens aliquos sanctorum aliis quaedam
              revelare, vel per modum illuminationis, sicut superiores Angeli inferiores illuminant;
              vel per modum locutionis, sicut quando inferiores superioribus loquuntur.</p>

          </div>
          <div xml:id="ta-l4d47q1-Dd1e509">
            <head xml:id="ta-l4d47q1-Hd1e511">Quaestiuncula 2</head>
            <p xml:id="ta-l4d47q1-d1e514">Ad secundam quaestionem dicendum, quod paupertati debetur judiciaria potestas
              specialiter propter tria. Primo ratione congruitatis: quia voluntaria paupertas est
              eorum qui omnibus quae mundi sunt contemptis, soli Christo inhaerent; et ideo non est
              eis aliquid quod eorum judicium a justitia deflectat; unde idonei ad judicandum
              redduntur, quasi veritatem justitiae prae omnibus diligentes. Secundo per modum
              meriti; quia humilitati respondet exaltatio pro merito. Inter omnia autem quae hominem
              in hoc mundo despectum faciunt, praecipuum est paupertas; unde et pauperibus
              excellentia judiciariae potestatis promittitur, ut sic qui se propter Christum
              humiliat, exaltetur. Tertio, quia paupertas disponit ad praedictum modum judicandi. Ex
              hoc enim aliquis sanctorum judicare dicetur, ut ex praedictis patet, quod cor habebit
              edoctum omni divina veritate, quam aliis potens erit manifestare. In progressu autem
              ad perfectionem, primum quod relinquendum occurrit, sunt exteriores divitiae, quia
              haec sunt ultimo acquisita; quod autem est ultimum in generatione, est primum in
              destructione; unde et inter beatitudines, quibus est progressus ad perfectionem, prima
              ponitur paupertas. Et sic paupertati respondet judiciaria potestas, inquantum est
              prima dispositio ad potestatem praedictam. Et hinc est quod non quibuscumque
              pauperibus, etiam voluntarie, repromittitur potestas praedicta, sed illis qui
              relinquentes omnia sequuntur Christum secundum perfectionem vitae.</p>
            <p xml:id="ta-l4d47q1-d1e517">Ad primum ergo dicendum, quod, sicut dicit Augustinus, 21 de Civ. Dei, <quote xml:id="ta-l4d47q1-Qd1e519">nec
                quoniam super duodecim sedes sessuros esse ait, duodecim solos homines cum illo
                judicaturos putare debemus; alioquin quoniam in locum Judae traditoris apostolum
                Mathiam legimus ordinatum, Paulus, qui plus aliis laboravit, ubi ad judicandum
                sedeat, non habebit. Unde duodenario numero significata est universa judicantium
                multitudo propter duas partes septenarii, scilicet tria et quatuor, quae in se
                ductae duodenarium faciunt</quote>. Septenarius autem est numerus perfectionis, vel
              propter hoc quod constat ex duplici senario qui est numerus perfectus, vel quia ad
              litteram duodecim apostolis loquebatur, in quorum persona hoc omnibus eorum
              sectatoribus promittebat.</p>
            <p xml:id="ta-l4d47q1-d1e523">Ad secundum dicendum, quod virginitas et martyrium non ita disponunt ad retinendum in
              corde decreta divinae justitiae sicut paupertas; sicut e contrario exteriores divitiae
              ex sua solicitudine suffocant verbum Dei, ut dicitur Luc. 8. Vel dicendum, quod
              paupertas non solum sufficit ad meritum judiciariae potestatis; sed quia est prima
              pars perfectionis, cui respondet judiciaria potestas; unde inter ea quae sequuntur ad
              paupertatem, ad perfectionem spectantia, possunt computari et virginitas et martyrium,
              et omnia perfectionis opera: non tamen sunt ita principalia sicut paupertas; quia
              principium est maxima pars rei.</p>
            <p xml:id="ta-l4d47q1-d1e526">Ad tertium dicendum, quod ille qui legem proposuit, aut exhortatus est ad bonum;
              judicabit causaliter loquendo: quia per comparationem ad verba ab ipso proposita
              aliqui judicabuntur; et ideo non respondet proprie potestas judiciaria praedicationi
              vel doctrinae. Vel dicendum, secundum quosdam, quod tria requiruntur ad judiciariam
              potestatem. Primo abdicatio temporalium curarum, ne impediatur animus a sapientiae
              perceptione. Secundo requiritur habitus continens divinam justitiam scitam et
              observatam. Tertio, quod illam justitiam alios docuerit; et sic doctrina erit complens
              meritum judiciariae potestatis.</p>
            <p xml:id="ta-l4d47q1-d1e530">Ad quartum dicendum, quod Christus in hoc quod est injuste judicatus, seipsum
              humiliavit: oblatus est enim quia voluit; et meritum humilitatis est judiciaria
              exaltatio, qua ei omnia subduntur, ut dicitur Philip. 2. Et ideo magis debetur
              judiciaria potestas illis qui voluntarie se humiliant bona temporalia abjiciendo,
              propter quae homines a mundanis honorantur, quam his qui ab aliis humiliantur.</p>
            <p xml:id="ta-l4d47q1-d1e533">Ad quintum dicendum, quod inferior non potest judicare superiorem auctoritate
              propria; sed tamen auctoritate superioris potest; sicut patet in judicibus delegatis;
              et ideo non est inconveniens, si hoc quasi accidentale praemium pauperibus detur, ut
              judicent alios, etiam qui sunt excellentioris meriti respectu praemii essentialis.</p>

          </div>
          <div xml:id="ta-l4d47q1-Dd1e537">
            <head xml:id="ta-l4d47q1-Hd1e539">Quaestiuncula 3</head>
            <p xml:id="ta-l4d47q1-d1e542">Ad tertiam quaestionem dicendum, quod assessores judicis debent esse judici
              proportionales vel conformes. Judicium autem filio attribuitur, quia secundum humanam
              naturam omnibus apparebit, tam bonis quam malis, quamvis tota Trinitas judicet per
              auctoritatem; et ideo etiam oportet ut assessores judicis humanam naturam habeant, in
              qua possint ab omnibus bonis et malis videri; et sic Angelis non competit judicare;
              quamvis etiam Angeli aliquo modo possint dici judicare, scilicet per sententiae
              approbationem.</p>
            <p xml:id="ta-l4d47q1-d1e545">Ad primum ergo dicendum, quod sicut ex Glossa ibidem patet, Angeli cum Christo
              venient, non ut judices, sed ut sint testes humanorum actuum, sub quorum custodia
              homines bene vel male egerunt.</p>
            <p xml:id="ta-l4d47q1-d1e548">Ad secundum dicendum, quod nomen throni attribuitur Angelis ratione illius judicii
              quod Deus semper exercet, omnia justissime gubernando; cujus judicii Angeli sunt
              quodammodo executores et promulgatores. Sed judicium quod de omnibus per hominem
              Christum fiet, etiam requirit homines assessores.</p>
            <p xml:id="ta-l4d47q1-d1e551">Ad tertium dicendum, quod hominibus promittitur Angelorum aequalitas quantum ad
              praemium essentiale. Nihil tamen prohibet aliquod accidentale praemium hominibus
              exhiberi quod Angelis non dabitur, ut patet de aureola virginum aut martyrum; et
              similiter potest dici de judiciaria potestate.</p>

          </div>
          <div xml:id="ta-l4d47q1-Dd1e555">
            <head xml:id="ta-l4d47q1-Hd1e557">Quaestiuncula 4</head>
            <p xml:id="ta-l4d47q1-d1e560">Ad quartam quaestionem dicendum, quod circa hoc tangitur a Magistro in littera duplex
              opinio; et utraque Dei justitiae videtur competere. Ex hoc enim quod homo peccat,
              juste Daemoni subjicitur, sed Daemon injuste ei praeest. Opinio ergo illa quae ponit
              Daemones in futurum post diem judicii hominibus non praeesse in poenis, respicit
              ordinem divinae justitiae ex parte Daemonum punientium; contraria vero opinio respicit
              ordinem divinae justitiae ex parte hominum punitorum. Quae autem harum verior sit,
              certum nobis esse non potest. Verius autem aestimo, quod sicut servabitur ordo in
              salvatis, quod quidam a quibusdam illuminabuntur et perficientur; eo quod caelestis
              hierarchiae ordines perpetui erunt; ita salvabitur ordo in poenis, ut homines per
              Daemones puniantur, ne totaliter ordo divinus quo Angelos medios inter naturam divinam
              et humanam constituit, annulletur. Et ideo sicut hominibus per Angelos divinae
              illuminationis deferuntur, ita etiam Daemones sunt executores divinae justitiae in
              malos. Nec in hoc aliquid minuetur de Daemonum poena; quia in hoc quod etiam alios
              torquent, ipsi torquebuntur. Ibi enim miserorum societas miseriam non minuet, sed
              augebit.</p>
            <p xml:id="ta-l4d47q1-d1e563">Ad primum ergo dicendum, quod praelatio illa quae dicitur evacuanda per Christum in
              futuro, est accipienda secundum modum praelationis quae est secundum statum hujus
              mundi, in quo et homines hominibus principantur, et Angeli hominibus, et Angeli
              Angelis, et Daemones Daemonibus, et Daemones hominibus; et hoc totum ad perducendum ad
              finem, vel abducendum a fine. Tunc autem cum omnia ad finem suum pervenerint, non erit
              praelatio adducens ad finem, sed conservans in fine boni vel mali.</p>
            <p xml:id="ta-l4d47q1-d1e566">Ad secundum dicendum, quod quamvis meritum Daemonum non requirat ut hominibus
              praeferantur, quia injuste sibi homines subjecerunt; tamen hoc requirit ordo naturae
              ipsorum ad naturam humanam; bona enim naturalia in eis integra manent, ut Dionysius
              dicit, 4 cap. de Div. Nomin.</p>
            <p xml:id="ta-l4d47q1-d1e569">Ad tertium dicendum, quod Angeli boni non sunt causa principalis praemii electis;
              quia hoc omnes immediate a Deo percipient; sed tamen quorumdam accidentalium
              praemiorum Angeli hominibus sunt causa; inquantum per superiores Angelos, inferiores
              et Angeli et homines illuminantur de aliquibus secretis divinorum quae ad substantiam
              beatitudinis non pertinent. Et similiter etiam principalem poenam damnati percipient
              immediate a Deo, scilicet exclusionem perpetuam a visione divina; alias autem poenas
              sensibiles non est inconveniens hominibus per Daemones infligi. In hoc tamen est
              differentia, quia meritum exaltat, sed peccatum deprimit; unde cum natura angelica sit
              altior quam humana, quidam propter excellentiam meriti intantum exaltabuntur, quod
              talis exaltatio excedet altitudinem naturae et praemii in quibusdam Angelis; unde
              etiam quidam Angeli per quosdam homines illuminabuntur; sed nulli homines peccatores
              propter aliquem gradum malitiae venient ad illam eminentiam quae debetur naturae
              Daemonum.</p>
          </div>
        </div>
        <div xml:id="ta-l4d47q1-Dd1e574" type="articulus">
          <head xml:id="ta-l4d47q1-Hd1e576">Articulus 3</head>

          <head xml:id="ta-l4d47q1-Hd1e579" type="question-title">Utrum omnes homines in judicio compareant</head>

          <div xml:id="ta-l4d47q1-Dd1e582">
            <head xml:id="ta-l4d47q1-Hd1e584">Quaestiuncula 1</head>
            <p xml:id="ta-l4d47q1-d1e587">Ad tertium sic proceditur. Videtur quod non omnes homines in judicio compareant. Quia
              dicitur Matth. 19, 28: <quote xml:id="ta-l4d47q1-Qd1e589" source="http://scta.info/resource/mt19_28">sedebitis super sedes, judicantes duodecim tribus
                Israel</quote>. Sed non omnes homines pertinent ad illas duodecim tribus. Ergo
              videtur quod non omnes homines compareant.</p>
            <p xml:id="ta-l4d47q1-d1e593">Praeterea, idem videtur per hoc quod dicitur in Psal. 1, 6: <quote xml:id="ta-l4d47q1-Qd1e595">non resurgent
                impii in judicio</quote>. Sed multi hominum sunt tales. Ergo in judicio non
              comparebunt.</p>
            <p xml:id="ta-l4d47q1-d1e599">Praeterea, ad hoc aliquis ad judicium adducitur, ut ejus merita discutiantur. Sed
              quidam sunt qui nulla merita habuerunt, sicut pueri ante perfectam aetatem decedentes.
              Ergo illos in judicio comparere non est necesse.</p>
            <p xml:id="ta-l4d47q1-d1e602">Sed contra est quod dicitur actuum 10, quod Christus <quote xml:id="ta-l4d47q1-Qd1e604">est constitutus a Deo
                judex vivorum et mortuorum</quote>. Sed sub istis differentiis comprehenduntur omnes
              homines, qualitercumque vivi a mortuis distinguantur. Ergo omnes homines in judicio
              comparebunt.</p>
            <p xml:id="ta-l4d47q1-d1e609">Praeterea, Apoc. 1, 7, dicitur: <quote xml:id="ta-l4d47q1-Qd1e611">ecce venit cum nubibus, et videbit eum omnis
                oculus</quote>. Hoc autem non esset, si non omnes homines in judicio comparerent.
              Ergo et cetera.</p>

          </div>
          <div xml:id="ta-l4d47q1-Dd1e616">
            <head xml:id="ta-l4d47q1-Hd1e618">Quaestiuncula 2</head>
            <p xml:id="ta-l4d47q1-d1e621">Ulterius. Videtur quod nulli boni in judicio judicentur. Quia Joan. 3, 18: <quote xml:id="ta-l4d47q1-Qd1e623">qui
                credit in eum, non judicabitur</quote>. Sed omnes boni crediderunt in eum. Ergo non
              judicabuntur.</p>
            <p xml:id="ta-l4d47q1-d1e627">Praeterea, illi non sunt beati quibus est incerta sua beatitudo: ex quo Augustinus
              probat, Daemones nunquam fuisse beatos. Sed sancti homines nunc sunt beati. Ergo certi
              sunt de sua beatitudine. Sed quod est certum, non adducitur in judicium. Ergo boni non
              judicabuntur.</p>
            <p xml:id="ta-l4d47q1-d1e630">Praeterea, timor beatitudini repugnat. Sed extremum judicium, quod tremendum maxime
              dicitur, non poterit fieri sine timore eorum qui sunt judicandi; unde etiam Gregorius
              dicit, super illud Job 41: <quote xml:id="ta-l4d47q1-Qd1e632">cum sublatus fuerit, timebunt Angeli: consideremus
                quomodo tunc iniquorum conscientia concutitur, quando etiam justorum vita
                turbatur</quote>. Ergo beati non judicabuntur.</p>
            <p xml:id="ta-l4d47q1-d1e636">Sed contra, videtur quod omnes boni judicentur. Quia dicitur 2 Corinth. 5, 10:
                <quote xml:id="ta-l4d47q1-Qd1e638">omnes astabimus ante tribunal Christi, ut referat unusquisque propria
                corporis quae gessit, sive bona, sive mala</quote>. Sed non est aliud judicari. Ergo
              omnes judicabuntur.</p>
            <p xml:id="ta-l4d47q1-d1e643">Praeterea, universale omnia comprehendit. Sed illud judicium dicitur universale. Ergo
              omnes judicabuntur.</p>

          </div>
          <div xml:id="ta-l4d47q1-Dd1e647">
            <head xml:id="ta-l4d47q1-Hd1e649">Quaestiuncula 3</head>
            <p xml:id="ta-l4d47q1-d1e652">Ulterius. Videtur quod nulli mali judicabuntur. Sicut enim est certa infidelium
              damnatio, ita et eorum qui in mortali decedunt. Sed propter damnationis certitudinem,
              dicitur Joan. 3, 18: <quote xml:id="ta-l4d47q1-Qd1e654">qui non credit, jam judicatus est</quote>. Ergo eadem
              ratione nec alii peccatores judicabuntur.</p>
            <p xml:id="ta-l4d47q1-d1e658">Praeterea, vox judicis est valde terribilis eis qui per judicium condemnantur. Sed,
              sicut in littera ex verbis Gregorii habetur, ad infideles allocutio judicis non fiet.
              Si ergo fieret ad fideles damnandos, infideles de sua infidelitate commodum
              reportarent; quod est absurdum.</p>
            <p xml:id="ta-l4d47q1-d1e661">Sed contra, videtur quod omnes mali sint judicandi. Quia omnibus malis infligetur
              poena secundum quantitatem culpae. Sed hoc sine definitione judicii esse non potest.
              Ergo omnes mali judicabuntur.</p>

          </div>
          <div xml:id="ta-l4d47q1-Dd1e666">
            <head xml:id="ta-l4d47q1-Hd1e668">Quaestiuncula 4</head>
            <p xml:id="ta-l4d47q1-d1e671">Ulterius. Videtur quod Angeli in futuro judicentur. Quia dicitur 1 Corinth. 6, 3:
                <quote xml:id="ta-l4d47q1-Qd1e673">nescitis quoniam Angelos judicabimus?</quote> Sed hoc non potest referri ad
              statum praesentis temporis. Ergo hoc referri debet ad futurum judicium.</p>
            <p xml:id="ta-l4d47q1-d1e677">Praeterea, Job 40, 28, dicitur de Behemoth, per quem Diabolus intelligitur:
                <quote xml:id="ta-l4d47q1-Qd1e679">cunctis videntibus praecipitabitur</quote>; et Marc. 1, 24, exclamavit Daemon
              ad Christum: <quote xml:id="ta-l4d47q1-Qd1e682">venisti ante tempus perdere nos</quote>; et Glossa dicit ibidem,
              quod Daemones in terra dominum cernentes, se continuo judicandos credebant. Ergo
              videtur quod eis finale judicium reservatur.</p>
            <p xml:id="ta-l4d47q1-d1e686">Praeterea, 2 Petri 2, 4, dicitur: <quote xml:id="ta-l4d47q1-Qd1e688">Deus Angelis peccantibus non pepercit, sed
                rudentibus Inferni detractos in Tartarum tradidit cruciandos in judicium
                reservari</quote>. Ergo videtur quod Angeli judicabuntur.</p>
            <p xml:id="ta-l4d47q1-d1e692">Sed contra, Deus non judicat bis in idipsum. Sed mali Angeli jam judicati sunt; unde
              Joan. 16, 11: <quote xml:id="ta-l4d47q1-Qd1e694">princeps mundi jam judicatus est</quote>. Ergo in futuro Angeli
              non judicabuntur.</p>
            <p xml:id="ta-l4d47q1-d1e699">Praeterea, perfectior est bonitas vel malitia Angelorum quam aliquorum hominum in
              statu viae. Sed quidam homines boni et mali non judicabuntur, ut in littera dicitur.
              Ergo Angeli boni vel mali non judicabuntur.</p>
          </div>
          <div xml:id="ta-l4d47q1-Dd1e703">
            <head xml:id="ta-l4d47q1-Hd1e705">Quaestiuncula 1</head>
            <p xml:id="ta-l4d47q1-d1e708">Respondeo dicendum ad primam quaestionem, quod potestas judiciaria Christo homini
              collata est in praemium humilitatis quam in passione exhibuit. Ipse autem sua passione
              sanguinem pro omnibus fudit quantum ad sufficientiam, licet non in omnibus effectum
              habuit propter impedimentum in aliquibus inventum. Et ideo congruum est ut omnes
              homines in judicio congregentur ad videndum ejus exaltationem in humana natura,
              secundum quam constitutus est a Deo judex vivorum et mortuorum.</p>
            <p xml:id="ta-l4d47q1-d1e711">Ad primum ergo dicendum, quod sicut dicit Augustinus, 20 de Civ. Dei, <quote xml:id="ta-l4d47q1-Qd1e713">non quia
                dictum est, judicantes duodecim tribus Israel, tribus levi, quae tertiadecima est,
                judicanda non erit, aut solum illum populum, non etiam gentes ceteras
                judicabunt</quote>. Ideo autem per duodecim tribus omnes aliae gentes significatae
              sunt, quia per Christum in sortem duodecim tribuum omnes gentes sunt vocatae.</p>
            <p xml:id="ta-l4d47q1-d1e717">Ad secundum dicendum, quod hoc quod dicitur: <quote xml:id="ta-l4d47q1-Qd1e719">non resurgent impii in
                judicio</quote>, si referatur ad omnes peccatores, sic intelligendum est, quod non
              resurgent ad hoc quod judicent. Si autem impii dicantur infideles; sic intelligendum
              est quod non resurgent ad hoc quod judicentur, quia jam judicati sunt; sed omnes
              resurgent, ut in judicio compareant ad gloriam judicis intuendam.</p>
            <p xml:id="ta-l4d47q1-d1e723">Ad tertium dicendum, quod etiam pueri ante perfectam aetatem decedentes in judicio
              comparebunt; non autem ut judicentur, sed ut videant gloriam judicis.</p>

          </div>
          <div xml:id="ta-l4d47q1-Dd1e727">
            <head xml:id="ta-l4d47q1-Hd1e729">Quaestiuncula 2</head>
            <p xml:id="ta-l4d47q1-d1e732">Ad secundam quaestionem dicendum, quod ad judicium duo pertinent: scilicet discussio
              meritorum, et retributio praemiorum. Quantum ergo ad receptionem praemiorum, omnes
              judicabuntur, etiam boni, in eo quod unusquisque recipiet ex divina sententia praemium
              merito respondens. Sed discussio meritorum non fit nisi ubi est quaedam meritorum
              commixtio bonorum cum malis. Illi autem qui aedificant super fundamentum fidei aurum
              et argentum et lapides pretiosos, divinis servitiis totaliter insistentes; quia nullam
              admixtionem notabilem alicujus mali meriti habent, in eis discussio meritorum locum
              non habet; sicut illi qui rebus mundi penitus abjectis solicite cogitant solummodo
              quae sunt Dei; et ideo salvabuntur, sed non judicabuntur. Illi vero qui aedificant
              super fundamentum fidei lignum et fenum et stipulam, qui adhuc scilicet amant
              saecularia, et terrenis negotiis implicantur, ita tamen quod nihil Christo praeponant,
              sed studeant peccata eleemosynis expiare; habent quamdam commixtionem bonorum
              meritorum cum malis; et ideo discussio meritorum in eis locum habet; unde tales
              quantum ad hoc judicantur, et tamen salvabuntur.</p>
            <p xml:id="ta-l4d47q1-d1e735">Ad primum ergo dicendum, quod quia punitio est effectus justitiae, praemiatio autem
              misericordiae; magis Deo, et judicio, quod est actus justitiae, antonomastice punitio
              attribuitur, ut interdum judicium pro ipsa condemnatione accipiatur; et sic
              intelligitur auctoritas inducta, ut per Glossam, ibidem, patet.</p>
            <p xml:id="ta-l4d47q1-d1e738">Ad secundum dicendum, quod discussio meritorum in electis non erit ad tollendum
              incertitudinem beatitudinis a cordibus ipsorum judicandorum; sed ut praeeminentia
              bonorum meritorum ad mala ostendatur omnibus manifeste; et sic Dei justitia
              comprobetur.</p>
            <p xml:id="ta-l4d47q1-d1e741">Ad tertium dicendum, quod Gregorius loquitur de justis adhuc in carne mortali
              existentibus; unde supra praemiserat: <quote xml:id="ta-l4d47q1-Qd1e743">hi qui in corporibus reperiri potuerint;
                quamvis jam fortes atque perfecti, quia adhuc in carne sunt positi, non possunt in
                tanti terroris turbine nulla formidine concuti</quote>. Unde patet quod terror ille
              referendus est ad tempus immediate judicium praecedens, tremendum quidem maxime malis,
              non autem bonis, quibus nulla erit mali suspicio.</p>
            <p xml:id="ta-l4d47q1-d1e748">Rationes autem quae sunt in oppositum, procedunt de judicio quantum ad retributionem
              praemiorum.</p>

          </div>
          <div xml:id="ta-l4d47q1-Dd1e752">
            <head xml:id="ta-l4d47q1-Hd1e754">Quaestiuncula 3</head>
            <p xml:id="ta-l4d47q1-d1e757">Ad tertiam quaestionem dicendum, quod judicium quod est poenarum retributio pro
              peccatis, omnibus malis competit; judicium autem quod est discussio peccatorum, solum
              fidelibus: quia in infidelibus non est fidei fundamentum, quo sublato, omnia opera
              sequentia perfecta rectitudine intentionis carent; unde non est in eis aliqua
              permixtio bonorum meritorum ad mala, quae discussionem requirant. Sed fideles in
              quibus manet fidei fundamentum, ad minus fidei actum laudabilem habent, qui quamvis
              non sit meritorius sine caritate, tamen, quantum est de se, est ordinatus ad meritum;
              et ideo in eis judicium discussionis locum habet. Unde ipsi fideles, qui fuerunt
              saltem numero cives civitatis Dei, judicabuntur ut cives, in quos sine discussione
              meritorum sententia mortis non fertur; sed infideles condemnabuntur ut hostes, qui
              consueverunt apud homines absque meritorum audientia exterminari.</p>
            <p xml:id="ta-l4d47q1-d1e760">Ad primum ergo dicendum, quod quamvis eis qui in mortali decedunt, pro certo constet
              de eorum damnatione; quia tamen aliqua quae pertinent ad bene merendum habent annexa,
              oportet ad manifestationem divinae justitiae, ut discussio de eorum meritis fiat, per
              quam ostendatur eos juste a civitate sanctorum excludi, cujus esse cives numero
              exterius videbantur.</p>
            <p xml:id="ta-l4d47q1-d1e763">Ad secundum dicendum, quod allocutio illa spiritualiter intellecta, secundum hoc non
              erit aspera fidelibus condemnandis, quod in eis aliqua sibi placentia manifestabit,
              quae in infidelibus inveniri non possunt; quia <quote xml:id="ta-l4d47q1-Qd1e765">sine fide impossibile est
                placere Deo</quote>, Hebr. 11. Sed sententia condemnationis, quae in omnes feretur,
              omnibus terribilis erit.</p>
            <p xml:id="ta-l4d47q1-d1e769">Ratio vero in contrarium adducta procedebat de judicio retributionis.</p>

          </div>
          <div xml:id="ta-l4d47q1-Dd1e773">
            <head xml:id="ta-l4d47q1-Hd1e775">Quaestiuncula 4</head>
            <p xml:id="ta-l4d47q1-d1e778">Ad quartam quaestionem dicendum, quod judicium discussionis nullo modo habet locum
              neque in bonis Angelis neque in malis; quia neque in bonis potest aliquid mali
              inveniri, neque in malis aliquid boni ad judicium pertinens. Sed si loquamur de
              judicio retributionis, sic est distinguenda duplex retributio. Una respondens propriis
              meritis Angelorum; et haec a principio fuit utrisque facta, dum quidam sunt ad
              beatitudinem sublimati, quidam vero in miseriam demersi. Alia retributio, quae
              respondet meritis bonis vel malis per Angelos procuratis; et haec retributio in futuro
              judicio fiet; quia boni Angeli amplius gaudium habebunt de salute eorum quos ad
              meritum induxerunt, et mali amplius torquebuntur, multiplicata malorum ruina, qui per
              eos ad mala sunt incitati. Unde directe loquendo, judicium nec ex parte judicantium
              nec ex parte judicandorum erit Angelorum, sed hominum; sed indirecte quodammodo
              respiciet Angelos, inquantum actibus hominum fuerunt commixti.</p>
            <p xml:id="ta-l4d47q1-d1e781">Ad primum ergo dicendum, quod verbum illud apostoli est intelligendum de judicio
              comparationis; quia quidam homines quibusdam Angelis superiores invenientur.</p>
            <p xml:id="ta-l4d47q1-d1e784">Ad secundum dicendum, quod ipsi Daemones, cunctis videntibus, tunc praecipitabuntur,
              quia in perpetuum in Inferni carcerem retrudentur, ut non sit eis liberum extra
              progredi; quia hoc eis non concedebatur nisi secundum quod ordinabatur ex divina
              providentia ad hominum vitam exercendam.</p>
            <p xml:id="ta-l4d47q1-d1e787">Et similiter dicendum ad tertium.</p>
          </div>
        </div>
      </div>
    </body>
  </text>
</TEI>