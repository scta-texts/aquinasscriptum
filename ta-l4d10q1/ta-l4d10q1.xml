<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 10, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 10, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="145b"/>
      </div>
    </front>
    <body>
      <div xml:id="ta-l4d10q1">
        <head xml:id="ta-l4d10q1-Hd1e97">Librum IV, Distinctio 10, Quaestio 1</head>
        <div xml:id="ta-l4d10q1-Dd1e100">
          <head xml:id="ta-l4d10q1-Hd1e102">Prooemium</head>
          <p xml:id="ta-l4d10q1-d1e105">Postquam Magister determinavit quod in hoc sacramento tria inveniuntur, aliquid quod
            est sacramentum tantum, et aliquid quod est res et sacramentum, et aliquid quod est res
            tantum; et secundum hoc diversimode diversi manducant: in parte ista incipit prosequi de
            singulis dictorum trium in speciali; unde dividitur in partes tres: in prima determinat
            de ipso vero corpore Christi, quod est sacramentum, et res contenta in sacramento; in
            secunda de speciebus panis et vini, quae sunt in sacramentum tantum; 12 dist., ibi:
              <quote xml:id="ta-l4d10q1-Qd1e107">si autem quaeritur de accidentibus quae remanent (...) in quo subjecto
              fundentur, potius mihi videtur fatendum existere sine subjecto quam esse in subjecto;
              in tertia determinat de effectu sacramenti, qui est res tantum</quote>, in fine dist.,
            ibi: <quote xml:id="ta-l4d10q1-Qd1e110">institutum est hoc sacramentum duabus de causis</quote>. Prima in duas: in
            prima ostendit verum corpus Christi in altari contineri sub sacramento; in secunda
            determinat de transubstantiatione, per quam fit ut ibi sit verum corpus Christi, dist.
            11: <quote xml:id="ta-l4d10q1-Qd1e113">si autem quaeritur, qualis sit illa conversio (...) definire non
              sufficit</quote>. Prima in tres: in prima ponit errorem quorumdam negantium veritatem
            quam asserere intendit, et probationes eorum; in secunda solvit probationes ipsorum,
            ibi: <quote xml:id="ta-l4d10q1-Qd1e116">quae ex eadem ratione omnia accipienda sunt</quote>; in tertia inducit
            auctoritates ad veritatem probandam, ibi: <quote xml:id="ta-l4d10q1-Qd1e119">haec et his similia objiciunt</quote>
            et cetera. Secunda pars dividitur in partes tres: in prima exponit auctoritates quas
            illi errantes pro se inducunt, et expositionem sanctorum praedictam confirmat; in
            secunda ostendit dubitationem esse de quadam auctoritate Augustini inducta pro se, ibi:
              <quote xml:id="ta-l4d10q1-Qd1e123">deinde addit quod magis movet</quote>; in tertia exponit eam, ibi:
              <quote xml:id="ta-l4d10q1-Qd1e126">attende his diligenter</quote>. Hic quatuor quaeruntur: 1 utrum verum corpus
            Christi contineatur in hoc sacramento; 2 utrum totus Christus contineatur in sacramento
            sub speciebus quae manent; 3 qualiter sit ibi; 4 quomodo possit agnosci corpus Christi
            secundum quod est sub sacramento.</p>
        </div>
        <div xml:id="ta-l4d10q1-Dd1e131" type="articulus">
          <head xml:id="ta-l4d10q1-Hd1e133">Articulus 1</head>

          <head xml:id="ta-l4d10q1-Hd1e136" type="questionTitle">Utrum in sacramento altaris contineatur verum corpus
            Christi</head>

          <p xml:id="ta-l4d10q1-d1e139">Ad primum sic proceditur. Videtur quod in sacramento altaris non contineatur verum
            corpus Christi. In his enim quae ad pietatem et reverentiam pertinent divinam, nihil
            debet esse quod in crudelitatem vel irreverentiam sonet. Sed manducare carnes hominis
            sonat in quamdam bestialem crudelitatem manducantis, et irreverentiam manducati. Ergo et
            in sacramento pietatis, quod ad manducationis usum ordinatur, non debet esse verum
            corpus Christi quod manducatur.</p>
          <p xml:id="ta-l4d10q1-d1e142">Praeterea, sacramenta ordinantur ad utilitatem nostram. Sed Joan. 6, 64, dicitur:
              <quote xml:id="ta-l4d10q1-Qd1e144">caro non prodest quidquam</quote>. Ergo corpus Christi, sive ejus caro, non
            debet esse in hoc sacramento, sed solum ejus spiritualis virtus.</p>
          <p xml:id="ta-l4d10q1-d1e148">Praeterea, Gregorius dicit in Homil. de regulo: <quote xml:id="ta-l4d10q1-Qd1e150">corporalem praesentiam domini
              quaerebat, qui per spiritum nusquam deerat. Minus itaque in illum credidit, quem non
              putabat posse salutem dare, nisi praesens esset in corpore</quote>. Sed non ponimus
            quod corpus Christi sit in altari, nisi ut nobis sit causa salutis. Ergo videtur quod ex
            infirmitate fidei procedat.</p>
          <p xml:id="ta-l4d10q1-d1e155">Praeterea, nihil potest esse nunc ubi prius non fuit, loco praeexistente, nisi ipsum
            mutetur. Sed corpus Christi ante consecrationem non erat in altari. Si ergo post
            consecrationem sit ibi secundum veritatem, oportet quod aliquo modo sit mutatum; quod
            non potest dici. Ergo non est verum ibi corpus Christi.</p>
          <p xml:id="ta-l4d10q1-d1e158">Praeterea, nullum corpus potest esse simul in diversis locis. Sed corpus Christi est in
            caelo vere, quo ascendit. Ergo impossibile est quod sit in altari. Probatio primae.
            Nihil continetur extra suos terminos, si termini cujuslibet corporis locati sunt simul
            cum termino corporis locantis. Ergo nullum corpus locatum in uno loco, potest esse extra
            terminos illius loci; et ita non potest esse in duobus locis simul.</p>
          <p xml:id="ta-l4d10q1-d1e161">Praeterea, eadem ratione potest poni corpus Christi esse in diversis locis et esse
            ubique, sicut ponentes Angelum esse in diversis locis, dicunt quod est ubicumque velit.
            Sed ponere quod corpus Christi ubique possit esse, est haereticum: quia hoc solius
            divinitatis est. Ergo non potest esse in diversis locis simul.</p>
          <p xml:id="ta-l4d10q1-d1e164">Praeterea, Angelus est simplicior quam corpus Christi. Sed Angelus non potest esse
            simul in pluribus locis. Ergo neque corpus Christi: et sic idem quod prius.</p>
          <p xml:id="ta-l4d10q1-d1e167">Praeterea, corpus Christi, inquantum corpus, non habet quod sit in pluribus locis, quia
            sic cuilibet corpori conveniret; neque inquantum gloriosum, quia multo fortius spiritui
            glorificato conveniret; neque inquantum divinitati unitum, quia unio non ponit ipsum
            extra limites corporis. Ergo nullo modo sibi competit.</p>
          <p xml:id="ta-l4d10q1-d1e170">Sed contra, 1 Corinth. 11, 19: <quote xml:id="ta-l4d10q1-Qd1e172">qui manducat et bibit indigne, judicium sibi
              manducat et bibit, non dijudicans corpus domini</quote>. Sed si esset corpus Christi
            ibi secundum solam significationem, non oporteret dijudicare hunc cibum ab aliis: quia
            quilibet panis eadem ratione significat corpus Christi. Ergo oportet ponere quod sit ibi
            verum corpus Christi.</p>
          <p xml:id="ta-l4d10q1-d1e177">Praeterea, veritas in novo testamento debet respondere figuris veteris testamenti. Sed
            in veteri testamento ipse agnus, qui figurabat Christum, sumebatur in cibum, ut patet
            Exod. 12: ergo in nova lege ipsum verum corpus Christi quod per agnum significatur,
            debet manducari.</p>
          <p xml:id="ta-l4d10q1-d1e180">Praeterea, Deuter. 32, 4 dicitur: <quote xml:id="ta-l4d10q1-Qd1e182">Dei perfecta sunt opera</quote>. Sed non
            perfecte conjungeremur Deo per sacramenta quae nobis tradit, nisi sub aliquo eorum ipse
            vere contineretur. Ergo in hoc sacramento verum corpus Christi continetur: quia non est
            aliud assignare sacramentum in quo Christus realiter contineatur.</p>
          <p xml:id="ta-l4d10q1-d1e186">Ad hoc etiam sunt multae auctoritates in littera positae.</p>
          <p xml:id="ta-l4d10q1-d1e189">Respondeo dicendum, quod sub sacramento altaris continetur verum corpus Christi, quod
            de virgine traxit: et contrarium dicere est haeresis, quia derogatur veritati
            Scripturae, qua dominus dicit: <quote xml:id="ta-l4d10q1-Qd1e191">hoc est corpus meum</quote>. Ratio autem quare
            oportet quod in hoc sacramento ipse Christus contineatur, in principio hujus tractatus,
            dist. 8, dicta est: quia scilicet non ita perfecte nobis Christus conjungeretur, si sola
            sacramenta illa haberemus in quibus conjungitur nobis Christus per virtutem suam in
            sacramentis illis participatam; et ideo oportet esse aliquod sacramentum in quo Christus
            non participative, sed per suam essentiam contineatur, ut sit perfecta conjunctio
            capitis ad membra. Consequenter autem et aliae utilitates, sicut ostensio maximae
            caritatis in hoc quod seipsum dat nobis in cibum, sublevatio spei ex tam familiari
            conjunctione ad ipsum, et maximum meritum fidei in hoc quod creduntur multa in hoc
            sacramento quae non solum praeter rationem sunt, sed etiam contra sensum, ut videtur; et
            multae aliae utilitates, quae explicari sufficienter non possunt.</p>
          <p xml:id="ta-l4d10q1-d1e195">Ad primum ergo dicendum, quod in crudelitatem saperet, et maximam irreverentiam, si
            corpus Christi ad modum cibi corporalis manducaretur, ut scilicet ipsum verum corpus
            Christi dilaniaretur et dentibus attereretur. Hoc autem non contingit in sacramentali
            manducatione: quia ipsum per manducationem non laceratur, sed manducantes integros
            facit, speciebus, sub quibus latet, divisis, ut infra dicetur, dist. 12.</p>
          <p xml:id="ta-l4d10q1-d1e198">Ad secundum dicendum, quod nihil prodesset caro Christi corporaliter manducata, ut
            dictum est; multum autem prodest sacramentaliter manducata. Unde Augustinus dicit:
              <quote xml:id="ta-l4d10q1-Qd1e200">caro non prodest quidquam; sed quomodo illi intellexerunt: sic enim
              intellexerunt carnem quomodo in cadaver vertitur, aut in macello
            dilaniatur</quote>.</p>
          <p xml:id="ta-l4d10q1-d1e205">Ad tertium dicendum, quod non dicimus verum corpus Christi esse in altari, eo quod
            aliter non posset salutem conferre, sicut regulus credebat; sed quia iste est
            convenientissimus modus salvandi, sicut et convenientissimus modus reparationis humanae
            fuit per hoc quod verbum caro factum est, et habitavit in nobis: quamvis etiam alius
            modus reparationis fuit possibilis.</p>
          <p xml:id="ta-l4d10q1-d1e208">Ad quartum dicendum, quod non oportet semper illud quod est nunc ubi prius non fuit
            localiter, mutatum esse: quia potest aliquid esse conversum in ipsum, sicut cum aer in
            ignem convertitur. Sed tamen ignis mutatur mutatione generationis; et hoc accidit, quia
            ignis in illa conversione non est terminus generationis, sed compositum ex subjecto
            generationis, scilicet materia, et termino, scilicet forma; unde forma ipsa quae est
            terminus, per se non generatur, ut in 7 Metaph. probatur: generatur autem per accidens,
            quia non est per se subsistens, sed in alio, quo mutato mutari dicitur. Corpus autem
            Christi est in altari cum prius non fuerit, quia panis conversus est in ipsum, ita quod
            ipsum totum corpus est terminus per se conversionis, sicut ibi erat forma: non tamen est
            ens in alio sicut forma, sed per se subsistens; et ita non oportet quod sit localiter
            motum, neque generatum per se, neque per accidens.</p>
          <p xml:id="ta-l4d10q1-d1e211">Ad quintum dicendum, quod nullum corpus comparatur ad locum nisi mediantibus
            dimensionibus quantitatis; et ideo ibi corpus est aliquod ut in loco, ubi commensurantur
            dimensiones ejus dimensionibus loci; et secundum hoc corpus Christi non est nisi in uno
            loco tantum, scilicet in caelo. Sed quia conversa est in corpus Christi substantia
            panis, qui prius erat in hoc loco determinate mediantibus dimensionibus suis, quae
            manent transubstantiatione facta; ideo manet locus, non quidem immediate habens ordinem
            ad corpus Christi secundum proprias dimensiones, sed secundum dimensiones panis
            remanentes, sub quibus succedit corpus Christi substantiae panis; et ideo non est hic ut
            in loco, per se loquendo, sed ut in sacramento, non solum significante, sed continente
            ipsum ex vi conversionis factae. Et sic patet quod corpus Christi non est extra terminos
            loci sui secundum quod ei competit esse alicubi intus vel extra ex dimensionibus
            propriis, quod est per se alicubi esse intus vel extra; sed est extra terminos loci
            quasi per accidens, secundum quod competit ei esse alicubi ratione illarum dimensionum
            quae remanent ex illo corpore quod conversum est in corpus Christi.</p>
          <p xml:id="ta-l4d10q1-d1e214">Ad sextum dicendum, quod sicut ex dictis patet, corpus Christi non dicitur esse alicubi
            nisi ratione dimensionum propriarum, et illius corporis quod in ipsum conversum est. Non
            est autem possibile quod dimensiones ejus propriae sint ubique, neque quod corpus in
            ipsum convertendum ubique sit; et ideo quamvis corpus Christi sit in pluribus locis
            aliquo modo, non tamen potest esse ubique.</p>
          <p xml:id="ta-l4d10q1-d1e217">Ad septimum dicendum, quod ratio illa bene sequeretur, si ratione propriorum terminorum
            esset in pluribus locis, quod multo fortius Angelo conveniret; sed convenit ei inquantum
            aliquod corpus convertitur in corpus Christi, non autem in Angelum.</p>
          <p xml:id="ta-l4d10q1-d1e220">Ad octavum dicendum, quod hoc non competit corpori Christi neque inquantum est corpus,
            neque inquantum est glorificatum, neque inquantum divinitati unitum, sed inquantum est
            terminus conversionis; unde similiter accideret de corpore lapidis, si Deus simili modo
            panis substantiam in lapidem converteret, quod non est dubium eum posse.</p>
        </div>
        <div xml:id="ta-l4d10q1-Dd1e224" type="articulus">
          <head xml:id="ta-l4d10q1-Hd1e226">Articulus 2</head>

          <head xml:id="ta-l4d10q1-Hd1e229" type="questionTitle">Utrum Christus contineatur sub sacramento quantum ad
            animam</head>
          <div xml:id="ta-l4d10q1-Dd1e232">
            <head xml:id="ta-l4d10q1-Hd1e234">Quaestiuncula 1</head>
            <p xml:id="ta-l4d10q1-d1e237">Ad secundum sic proceditur. Videtur quod Christus non contineatur sub sacramento
              quantum ad animam. Quia Christo non competit esse in altari, ut dictum est, nisi
              secundum quod panis in ipsum convertitur. Sed constat quod panis non convertitur in
              animam Christi. Ergo anima Christi non est ibi.</p>
            <p xml:id="ta-l4d10q1-d1e240">Praeterea, Christus est in sacramento altaris, ut cibus fidelium. Sed non est cibus
              secundum animam, sed secundum corpus: quia dicit Joan. 6, 56: <quote xml:id="ta-l4d10q1-Qd1e242">caro mea vere est
                cibus</quote>. Ergo non est ibi secundum animam.</p>
            <p xml:id="ta-l4d10q1-d1e246">Praeterea, forma sacramenti debet respondere sacramento. Sed in forma non fit mentio
              de anima, sed solum de corpore: quia dicitur: <quote xml:id="ta-l4d10q1-Qd1e248">hoc est corpus meum</quote>. Ergo
              non est ibi secundum animam.</p>
            <p xml:id="ta-l4d10q1-d1e252">Sed contra, quaecumque non separantur secundum esse, ubicumque est unum, et aliud.
              Sed unum est esse animae Christi et corporis, sicut materiae et formae. Ergo cum
              corpus Christi sit in altari, erit ibi anima.</p>
            <p xml:id="ta-l4d10q1-d1e256">Praeterea, corpus Christi non est in sacramento inanimatum. Sed corpus sine anima est
              inanimatum. Ergo Christus non est ibi secundum corpus tantum, sed etiam secundum
              animam.</p>
          </div>
          <div xml:id="ta-l4d10q1-Dd1e260">
            <head xml:id="ta-l4d10q1-Hd1e262">Quaestiuncula 2</head>
            <p xml:id="ta-l4d10q1-d1e265">Ulterius. Videtur quod sub specie panis Christus non contineatur inquantum ad carnem
              animatam. Quia, ut dictum est, corpus Christi est ibi secundum quod cibus. Sed esse
              cibum non convenit nisi carni; unde Joan. 6, 56: <quote xml:id="ta-l4d10q1-Qd1e267">caro mea vere est
                cibus</quote>. Ergo non est ibi aliqua pars corporis, nisi caro.</p>
            <p xml:id="ta-l4d10q1-d1e271">Praeterea, quod jam est, non oportet fieri. Si ergo in pane consecrato sunt omnes
              partes corporis Christi, erit ibi sanguis; ergo non oporteret quod per consecrationem
              vini iterum ibi fieret.</p>
            <p xml:id="ta-l4d10q1-d1e274">Praeterea, Deus in revelationibus veritatem ostendit: alias revelatio esset causa
              erroris, quod est inconveniens. Sed species panis ostensa est aliquando ut caro
              tantum, sicut legitur in vita beati Gregorii. Ergo non est sub specie panis aliquid de
              corpore Christi nisi caro, et non sanguis vel os, vel aliud hujusmodi.</p>
            <p xml:id="ta-l4d10q1-d1e277">Sed contra, sicut corpus Christi significatur in sacramento, ita continetur ibi. Sed
              significatur secundum quod est; alias significatio esset falsa. Ergo est ibi secundum
              quod est. Sed caro non est sine sanguine et aliis partibus corporis. Ergo est ibi non
              solum caro, sed etiam aliae partes corporis.</p>
            <p xml:id="ta-l4d10q1-d1e281">Praeterea, in specie panis significatur totum id quod est res tantum sine sacramento,
              scilicet unitas corporis mystici, et similiter in vino, ut ex dictis, 8 dist., patet.
              Sed sicut significatur id quod est res tantum, ita significatur et continetur id quod
              est res et sacramentum. Ergo et totus Christus, qui est res et sacramentum, continetur
              sub utraque specie.</p>
          </div>
          <div xml:id="ta-l4d10q1-Dd1e285">
            <head xml:id="ta-l4d10q1-Hd1e287">Quaestiuncula 3</head>
            <p xml:id="ta-l4d10q1-d1e290">Ulterius. Videtur quod non sit ibi corpus Christi secundum propriam qualitatem. Nihil
              enim quod manet convertitur in alterum. Sed quantitas panis manet. Ergo non
              convertitur in quantitatem corporis Christi. Sed corpus Christi non est in altari, ut
              dictum est, nisi ut est terminus conversionis. Ergo non est ibi secundum propriam
              quantitatem.</p>
            <p xml:id="ta-l4d10q1-d1e293">Praeterea, secundum philosophum in 3 Phys., corpus naturale non potest esse simul cum
              dimensionibus separatis: quia tunc duae dimensiones essent simul. Sed dimensiones
              panis manent. Ergo sub eisdem dimensionibus non potest esse corpus Christi cum
              dimensionibus propriae quantitatis.</p>
            <p xml:id="ta-l4d10q1-d1e296">Praeterea, accidens plus dependet a substantia quam substantia ab accidente. Sed ex
              parte ejus quod est sacramentum tantum, invenitur accidens sine substantia. Ergo multo
              magis potest poni ex parte ejus quod est res et sacramentum, quod sit substantia sine
              accidente; et ita corpus Christi sine quantitate.</p>
            <p xml:id="ta-l4d10q1-d1e299">Praeterea, sicut dictum est supra, ubicumque est corpus aliquod secundum proprias
              dimensiones, est ibi ut in loco. Sed corpus Christi non est sub sacramento ut in loco,
              quia jam esset extra terminos loci proprii. Ergo impossibile est quod sit ibi secundum
              dimensiones proprias.</p>
            <p xml:id="ta-l4d10q1-d1e303">Sed contra, subjectum nunquam separatur a propria passione. Sed substantiae
              corporalis propria passio est quantitas dimensiva. Ergo cum substantia corporis
              Christi sit sub sacramento, etiam quantitas ejus dimensiva erit.</p>
            <p xml:id="ta-l4d10q1-d1e306">Praeterea, de ratione corporis vivi est organizatio, ut patet in 2 de anima. Sed
              organizatio requirit diversum situm partium; situs autem praesupponit quantitatem.
              Ergo oportet, cum corpus Christi sit vivum sub sacramento, quod sit ibi sub propria
              quantitate.</p>
          </div>
          <div xml:id="ta-l4d10q1-Dd1e311">
            <head xml:id="ta-l4d10q1-Hd1e313">Quaestiuncula 4</head>
            <p xml:id="ta-l4d10q1-d1e316">Ulterius. Videtur quod non sit ibi secundum totam quantitatem suam. Constat enim quod
              quantitas corporis Christi non invenitur extra corpus Christi, ut corpus Christi sit
              sine propria quantitate. Sed constat quod corpus Christi non est ultra dimensiones
              panis, neque aliqua pars dimensionis est in qua non sit corpus Christi. Ergo si est
              ibi quantitas tota corporis Christi, neque excedit dimensiones panis, neque exceditur.
              Sed communis animi conceptio est quod duae quantitates, quarum una alteri superposita
              neque excedit neque exceditur, sunt aequales, ut patet in principio Euclidis. Ergo
              quantitas corporis Christi tota aequatur quantitati panis: quod est falsum; quia
              contingit esse majorem et minorem.</p>
            <p xml:id="ta-l4d10q1-d1e319">Praeterea, nullum corpus secundum totam suam quantitatem potest contineri
              indifferenter magna et parva quantitate extrinseca. Sed corpus Christi continetur
              indifferenter sub parva parte vel magna panis consecrati. Ergo non est ibi secundum
              totam suam quantitatem.</p>
            <p xml:id="ta-l4d10q1-d1e322">Praeterea, quandocumque sub aliqua quantitate extrinseca continetur corpus aliquod
              habens partes distinctas secundum suam intrinsecam quantitatem totam; contingit
              assignare sub qua parte illius quantitatis singulae partes contineantur. Sed corpus
              Christi, cum sit organicum, habet partes distinctas. Si ergo secundum totam suam
              quantitatem continetur sub dimensionibus, erit assignare ubi sit caput ejus et manus
              et pes; quod est impossibile: quia parvitas quantitatis non sufficit ad talem
              distantiam; et praecipue cum partes habeant distantias determinatas.</p>
            <p xml:id="ta-l4d10q1-d1e325">Sed contra, formalitas corporis attenditur secundum totalitatem quantitatis ejus;
              quia secundum quantitatem dividitur et partes habet. Sed secundum Augustinum, Christus
              totus manducatur in sacramento. Ergo est ibi secundum totam suam quantitatem.</p>
            <p xml:id="ta-l4d10q1-d1e329">Praeterea, impossibile est aliquid esse alicubi secundum partem quantitatis et non
              secundum totam, nisi divisa quantitate ipsius. Sed quantitas corporis Christi non
              dividitur actu, quia corpus illud dividi est impossibile. Ergo cum in sacramento
              contineatur aliquid quantitatis corporis ejus, impossibile est dicere quod non
              contineatur in toto.</p>
          </div>
          <div xml:id="ta-l4d10q1-Dd1e333">
            <head xml:id="ta-l4d10q1-Hd1e335">Quaestiuncula 1</head>
            <p xml:id="ta-l4d10q1-d1e338">Respondeo dicendum ad primam quaestionem, quod in sacramento altaris continetur
              aliquid dupliciter: uno modo ex vi sacramenti, alio modo ex naturali concomitantia. Ex
              vi quidem sacramenti continetur ibi illud ad quod conversio terminatur. Ad quid autem
              terminatur conversio, sciri potest ex tribus. Primo ex eo quod convertebatur: non enim
              convertitur materia sacramenti nisi in id ad quod habet similitudinem secundum
              proprietatem naturae suae, sicut vinum in sanguinem. Secundo ex significatione formae,
              cujus virtute fit conversio; unde in illud conversio terminatur quod est significatum
              per formam. Tertio ex usu sacramenti: quia quod pertinet ad cibum, continetur sub
              specie panis ex vi sacramenti; quod pertinet ad potum, sub specie vini. Ex naturali
              autem concomitantia, et quasi per accidens, continetur sub sacramento illud quod per
              se non est terminus conversionis, sed sine quo terminus conversionis esse non potest.
              Secundum hoc ergo patet quod cum anima Christi non habeat similitudinem cum substantia
              panis, nec in forma sacramenti de anima fiat mentio, nec anima conveniat ad usum
              sacramenti, qui est manducare et bibere; ad animam non terminatur conversio panis nec
              vini, sed ad corpus et sanguinem Christi, quae ab anima separata non sunt; et ideo
              anima non continetur ibi ex vi sacramenti, sed tamen continetur ibi ex naturali
              concomitantia ad corpus quod vivificat. Unde si fuisset facta conversio panis in
              corpus Christi quando erat mortuum, anima non fuisset sub sacramento. Et quod dictum
              est de anima, debet intelligi de divinitate; nisi quod divinitas ejus, etiam praeter
              sacramentum, est ubique.</p>
            <p xml:id="ta-l4d10q1-d1e341">Et per hoc patet responsio ad objecta.</p>
          </div>
          <div xml:id="ta-l4d10q1-Dd1e345">
            <head xml:id="ta-l4d10q1-Hd1e347">Quaestiuncula 2</head>
            <p xml:id="ta-l4d10q1-d1e350">Ad secundam quaestionem dicendum, quod duplex est usus sacramenti; scilicet manducare
              et bibere. Manducare autem est usus cibi sicci; sed bibere est usus cibi humidi, qui
              potus dicitur; et ideo sub specie panis, qui ad usum manducationis ordinatur,
              continetur ex vi sacramenti non solum caro Christi, sed os, et omnes hujusmodi partes;
              non autem sanguis, quia continetur ex vi sacramenti sub specie vini, qui ad usum potus
              ordinatur; quamvis ex naturali concomitantia et sanguis sit sub specie panis, et caro
              sub specie vini.</p>
            <p xml:id="ta-l4d10q1-d1e353">Ad primum ergo dicendum, quod ponitur ibi pars pro toto, scilicet caro pro toto
              corpore: et hanc partem specialiter posuit, ut per similitudinem manducationis
              corporalis, cui praecipue caro apta est, manuduceret ad sacramentalem, quamvis etiam
              ossa et aliae hujusmodi partes manducationi aliquo modo competant, cum secundum
              Avicennam quaedam animalia ipsis nutriantur.</p>
            <p xml:id="ta-l4d10q1-d1e356">Ad secundum dicendum, quod illud quod jam est, non fit eo modo quo est, sed alio modo
              potest fieri; quia quod est potentia, fit actu; et ideo sanguis Christi, qui est sub
              sacramento hostia consecrata non ex vi sacramenti, fit ibi per consecrationem vini ex
              vi sacramenti existens; sicut etiam quod est in uno loco per accidens, fit ibi per se
              quandoque.</p>
            <p xml:id="ta-l4d10q1-d1e359">Ad tertium dicendum, quod visus corporalis, ut dicetur, non potest videre corpus
              Christi secundum quod est sub sacramento. Quid autem illud sit quod quandoque in hoc
              sacramento in specie carnis aut sanguinis apparet, infra dicetur, art. 4, quaestiunc.
              2.</p>
          </div>
          <div xml:id="ta-l4d10q1-Dd1e363">
            <head xml:id="ta-l4d10q1-Hd1e365">Quaestiuncula 3</head>
            <p xml:id="ta-l4d10q1-d1e368">Ad tertiam quaestionem dicendum, quod substantia panis, quae convertitur in corpus
              Christi, non habet aliquam proportionem similitudinis ad quantitatem vel alia
              accidentia Christi, sed tantummodo ad substantiam ejus corporis: et ideo, cum nihil
              convertatur in corpus Christi de pane nisi substantia panis, quia accidentia manent,
              constat quod conversio illa terminatur directe ad substantiam, non autem ad
              accidentia, quia accidentia panis remanent; et ideo quantitas et alia accidentia
              propria corporis non sunt ibi ex vi sacramenti; sunt tamen ibi secundum rei veritatem
              ex naturali concomitantia accidentis ad subjectum, ut de anima dictum est.</p>
            <p xml:id="ta-l4d10q1-d1e371">Ad primum ergo dicendum, quod ratio illa probat quod non sit ibi ex vi sacramenti; et
              hoc concedo.</p>
            <p xml:id="ta-l4d10q1-d1e374">Ad secundum dicendum, quod quia dimensiones corporis Christi non sunt ibi ex vi
              sacramenti, sed solum ex eo quod concomitantur inseparabiliter substantiam, constat
              quod contrario ordine sunt ibi dimensiones propriae corporis Christi, et dimensiones
              locati corporis in loco. Corporis enim locati substantia non habet ordinem ad locum
              nisi mediantibus dimensionibus; et ideo, quia dimensiones corporis locati non possunt
              esse simul cum aliis dimensionibus, sequitur ex consequenti quod substantia corporis
              locati non possit esse simul cum aliis dimensionibus, neque separatis, neque in alio
              corpore existentibus. Sed hic e contrario substantia corporis Christi per se immediate
              ordinatur ad hoc quod sit sub sacramento; et dimensiones ejus propriae ex consequenti
              et per accidens. Substantia autem ex hoc quod est substantia non prohibetur esse simul
              cum dimensionibus quibuscumque, sive conjunctis sibi, sive separatis, aut existentibus
              in alio subjecto; sicut substantia Angeli potest esse simul ubi est aliud corpus; et
              ideo etiam corpus Christi sub propria quantitate potest esse sub dimensionibus
              panis.</p>
            <p xml:id="ta-l4d10q1-d1e377">Ad tertium dicendum, quod non potest fieri sine mutatione panis, quod ejus accidentia
              sine substantia remaneant: et similiter non posset fieri quod substantia corporis
              Christi esset sine accidentibus sine sua mutatione. Posset autem Deus hoc facere ut
              sine accidentibus propriis esset, ad minus aliquibus, absque transubstantiatione
              intrinseca; et quia non est inconveniens panem mutari, esset autem inconveniens
              Christum mutari; ideo non est simile quod inducit ratio.</p>
            <p xml:id="ta-l4d10q1-d1e381">Ad quartum dicendum, quod quamvis corpus Christi cum quantitate propria sit sub
              sacramento, non est tamen ibi mediante sua quantitate; et ideo non est ibi ut in
              loco.</p>
          </div>
          <div xml:id="ta-l4d10q1-Dd1e385">
            <head xml:id="ta-l4d10q1-Hd1e387">Quaestiuncula 4</head>
            <p xml:id="ta-l4d10q1-d1e390">Ad quartam quaestionem dicendum, quod qua ratione ponitur ibi pars quantitatis, eadem
              ratione ibi poni debet etiam tota quantitas: quia sicut corpus Christi non separatur a
              propria quantitate, ita una pars quantitatis non separatur ab alia: utrumque enim sine
              mutatione intrinseca corporis Christi non posset evenire.</p>
            <p xml:id="ta-l4d10q1-d1e393">Ad primum ergo dicendum, quod in superpositione directe quantitas applicatur
              quantitati. Et quia quantitas Christi non directe applicatur quantitati panis, quia
              non mediante ipsa corpus Christi sub dimensione panis est; ideo non est ibi aliqua
              superpositio quantitatis ad quantitatem, nec aliqua commensuratio quantitatum; et ideo
              non sequitur quod sint aequales.</p>
            <p xml:id="ta-l4d10q1-d1e396">Ad secundum dicendum, quod sicut illa quae non habent quantitatem, possunt esse
              indifferenter sub parva et magna quantitate, sicut patet de anima, quae est
              indifferenter in magno et parvo corpore; ita illud quod non ratione suae quantitatis
              continetur sub aliqua quantitate, potest esse indifferenter in magna et parva
              quantitate: et sic est in proposito.</p>
            <p xml:id="ta-l4d10q1-d1e399">Ad tertium dicendum, quod situs, sicut objectio tangit, quantitatem praesupponit; et
              quia quantitas Christi nullam similitudinem habet ad dimensiones panis, ideo etiam nec
              situs partium corporis Christi; et ideo quamvis corpus Christi, prout est sub
              sacramento, habeat partes distinctas, et situatas situ naturali, non est tamen
              assignare in partibus dimensionum panis, ubi singulae partes corporis Christi jaceant.
              Nec tamen sequitur quod dicamus corpus Christi confusum, quia ordinem habent partes in
              se; sed secundum ordinem illum non comparantur ad dimensiones exteriores.</p>
          </div>
        </div>
        <div xml:id="ta-l4d10q1-Dd1e404" type="articulus">
          <head xml:id="ta-l4d10q1-Hd1e406">Articulus 3</head>

          <head xml:id="ta-l4d10q1-Hd1e409" type="questionTitle">Utrum corpus Christi contineatur sub sacramento
            circumscriptive</head>
          <div xml:id="ta-l4d10q1-Dd1e412">
            <head xml:id="ta-l4d10q1-Hd1e414">Quaestiuncula 1</head>
            <p xml:id="ta-l4d10q1-d1e417">Ad tertium sic proceditur. Videtur quod corpus Christi contineatur sub sacramento
              circumscriptive. Omne enim corpus quod est in loco, circumscribitur. Sed corpus
              Christi est sub sacramento sicut in loco: quod patet, quia non est alium modum
              assignare de modis essendi in quos assignat philosophus in 4 Phys. Ergo corpus Christi
              est in loco circumscriptive.</p>
            <p xml:id="ta-l4d10q1-d1e420">Praeterea, in sex principiis dicitur, quod proprium est positionis primo loco
              substantiae inhaerere. Sed corporis Christi substantia non denudatur aliis
              proprietatibus, prout est sub sacramento. Ergo neque positione: ergo secundum quod est
              sub sacramento, est in loco: quia positio ordinem partium in loco dicit.</p>
            <p xml:id="ta-l4d10q1-d1e423">Praeterea, omne corpus quod continetur superficie alterius corporis, ita quod non
              excedit neque exceditur, circumscribitur illa superficie sicut loco. Sed corpus
              Christi totum, ut dictum est, continetur sub ultima superficie dimensionum panis quae
              manent, et nec excedit nec exceditur. Ergo est sicut in loco circumscriptive.</p>
            <p xml:id="ta-l4d10q1-d1e426">Praeterea, omne quod replet locum, circumscribitur loco. Sed corpus Christi replet
              locum dimensivum, alias esset vacuum. Ergo corpus Christi circumscribitur speciebus
              illis.</p>
            <p xml:id="ta-l4d10q1-d1e430">Sed contra, omne corpus quod circumscribitur loco, commensuratur loco
              circumscribenti: quia locus et locatum sunt aequalia, ut dicitur in 4 Phys. Sed corpus
              Christi non commensuratur quantitati dimensionum, ut dictum est, art. praec. Ergo non
              est ibi sicut in loco circumscriptive.</p>
            <p xml:id="ta-l4d10q1-d1e433">Praeterea, omne corpus quod circumscribitur loco aliquo, partes ejus habent situm
              determinatum in loco illo. Sed hoc, ut dictum est, non convenit corpori Christi
              ratione dimensionum illarum. Ergo non continetur eis circumscriptive.</p>
          </div>
          <div xml:id="ta-l4d10q1-Dd1e437">
            <head xml:id="ta-l4d10q1-Hd1e439">Quaestiuncula 2</head>
            <p xml:id="ta-l4d10q1-d1e442">Ulterius. Videtur quod contineatur sub eis saltem definitive. Quia plus distat a
              natura loci Angelus quam corpus Christi. Sed Angelus non potest esse in loco quin loco
              definiatur, ut communiter dicitur. Ergo multo fortius corpus Christi est definitive
              sub speciebus illis.</p>
            <p xml:id="ta-l4d10q1-d1e445">Praeterea, omne corporale individuum est determinatum ad hic et nunc. Sed corpus
              Christi est hujusmodi. Ergo determinatur ad hic et nunc. Ergo est definitive sub
              speciebus.</p>
            <p xml:id="ta-l4d10q1-d1e448">Praeterea, omne finitum existens alicubi, definitive est ibi. Sed corpus Christi est
              hujusmodi. Ergo et cetera.</p>
            <p xml:id="ta-l4d10q1-d1e451">Sed contra, omne quod est definitive alicubi, ita est ibi quod non alibi. Sed corpus
              Christi non ita est sub speciebus quod non alibi. Ergo non est definitive sub eis.</p>
            <p xml:id="ta-l4d10q1-d1e455">Praeterea, omne quod potest sine sui mutatione alibi esse quam hic, non est hic
              definitive: propter hoc enim ponimus Angelos moveri, quia loco definiuntur. Sed corpus
              Christi potest alibi esse quam sub speciebus illis sine omni mutatione vel sua vel
              specierum; puta, si alibi corpus Christi consecratur. Ergo non erat hic
              definitive.</p>
          </div>
          <div xml:id="ta-l4d10q1-Dd1e459">
            <head xml:id="ta-l4d10q1-Hd1e461">Quaestiuncula 3</head>
            <p xml:id="ta-l4d10q1-d1e464">Ulterius. Videtur quod corpus Christi non possit esse totum sub qualibet parte
              specierum. Dimensiones enim panis remanentes possunt in infinitum dividi. Si ergo in
              qualibet parte dimensionum illarum esset corpus Christi totum, esset infinities sub
              eisdem dimensionibus; quod est impossibile.</p>
            <p xml:id="ta-l4d10q1-d1e467">Praeterea, quaecumque uni et eidem sunt simul, sibi invicem sunt simul. Sed si in
              qualibet parte dimensionum est totum corpus Christi, ubicumque est pars corporis
              Christi, esset totum corpus Christi. Ergo ubi esset una pars, esset alia. Sed hoc
              repugnat distinctioni partium, quae requiritur in corpore organico. Ergo non est
              possibile quod totum corpus Christi sub qualibet parte specierum sit.</p>
            <p xml:id="ta-l4d10q1-d1e470">Praeterea, Augustinus dicit, quod proprium est spiritus quod possit simul in diversis
              partibus totus esse. Sed corpus Christi non ponitur neque per unionem neque per
              gloriam extra limites corporis, ut possit percipere proprietatem spiritus. Ergo corpus
              Christi non est totum in qualibet parte specierum.</p>
            <p xml:id="ta-l4d10q1-d1e473">Sed contra est quod Hilarius dicit de Cons., dist. 2, cap. ubi: <quote xml:id="ta-l4d10q1-Qd1e475">ubi pars est
                corporis, et totum</quote>; et loquitur de corpore domini in sacramento. Sed in
              qualibet parte dimensionum est aliqua pars corporis domini. Ergo in qualibet parte
              dimensionum est totum.</p>
            <p xml:id="ta-l4d10q1-d1e480">Praeterea, panis consecratus est quoddam totum homogeneum, idest unius rationis in
              toto et in partibus. Sed sub toto est totum corpus. Ergo sub qualibet parte corporis
              est totum.</p>
          </div>
          <div xml:id="ta-l4d10q1-Dd1e485">
            <head xml:id="ta-l4d10q1-Hd1e487">Quaestiuncula 4</head>
            <p xml:id="ta-l4d10q1-d1e490">Ulterius. Videtur quod corpus Christi movetur ad motum hostiae. Omne enim quod
              desinit esse ubi prius erat, et incipit esse ubi prius non erat, movetur vel per se
              vel per accidens. Sed corpus Christi translata hostia desinit esse ubi prius erat,
              scilicet in altari; et incipit esse ubi prius non erat, scilicet in pixide, vel in
              ore. Ergo corpus Christi movetur ad motum hostiae, vel per se vel per accidens.</p>
            <p xml:id="ta-l4d10q1-d1e493">Praeterea, secundum philosophum in 2 Topicor., moventibus nobis, moventur ea quae in
              nobis sunt. Sed corpus Christi vere continetur sub speciebus illis. Ergo speciebus
              translatis, et ipsum transfertur.</p>
            <p xml:id="ta-l4d10q1-d1e496">Praeterea, anima vel Angelus magis recedit a natura loci quam corpus Christi. Sed
              anima vel Angelus movetur per accidens, moto corpore unito vel assumpto. Ergo multo
              fortius corpus Christi.</p>
            <p xml:id="ta-l4d10q1-d1e499">Sed contra, nullum quietum manens in eodem loco movetur per se vel per accidens. Sed
              corpus Christi est hujusmodi. Ergo et cetera.</p>
            <p xml:id="ta-l4d10q1-d1e503">Praeterea, quod movetur per accidens ad motum alterius, definitive est in illo; unde
              Deus non movetur ad motum alicujus, nec anima ad motum manus. Sed corpus Christi non
              est definitive sub speciebus illis. Ergo non movetur ad motum illarum.</p>
          </div>
          <div xml:id="ta-l4d10q1-Dd1e507">
            <head xml:id="ta-l4d10q1-Hd1e509">Quaestiuncula 1</head>
            <p xml:id="ta-l4d10q1-d1e512">Respondeo dicendum ad primam quaestionem, quod locus dicitur circumscribere locatum
              ex eo quod in circuitu describit figuram locati: quia loci proprii et locati oportet
              esse unam figuram; figura autem est qualitas circa quantitatem. Et quia corpus Christi
              non habet ordinem ad species sub quibus continetur mediante quantitate, sed e
              converso, ut dictum est; ideo neque figura corporis Christi respondet figurae
              specierum, sicut patet ad sensum. Et ideo patet quod non est sub speciebus
              circumscriptive, et per consequens nec est in eis sicut in loco: quia nihil per se,
              proprie loquendo, est in loco ut in loco, nisi quod loco circumscribitur.</p>
            <p xml:id="ta-l4d10q1-d1e515">Ad primum ergo dicendum, quod comparatio corporis Christi ad species sub quibus est,
              non est similis alicui comparationi naturali; et ideo non potest reduci, proprie
              loquendo, ad aliquem modorum a philosopho assignatorum; tamen habet aliquam
              similitudinem cum illo modo quo aliquid dicitur esse in loco secundum quod esse in
              loco est esse in aliquo separato extra substantiam suam, quod non est ejus causa: et
              secundum hoc etiam Innocentius dicit corpus Christi esse in pluribus locis, quod
              continetur sub pluribus speciebus.</p>
            <p xml:id="ta-l4d10q1-d1e518">Ad secundum dicendum, quod quamvis corpus Christi non denudetur positione, neque
              aliqua suarum proprietatum, ex hoc quod est sub sacramento, non tamen sequitur quod
              secundum quod habet figuram et quantitatem et positionem, comparetur ad species
              sacramenti; sicut homo non comparatur ad locum ex hoc quod habet animam, vel mediante
              anima; quamvis hoc quod in loco est, anima non privetur.</p>
            <p xml:id="ta-l4d10q1-d1e521">Ad tertium dicendum, quod ad circumscriptionem plus exigitur, scilicet quod locatum
              configuretur loco, aut e converso: et hoc non est in proposito, ratione jam dicta.</p>
            <p xml:id="ta-l4d10q1-d1e525">Ad quartum dicendum, quod corpus naturale non habet quod repleat locum ex parte
              materiae, neque ex parte dimensionum; unde secundum philosophum in 4 Phys., et in 3
              Metaph., dimensiones separatae si ponantur esse (vel corpus mathematicum, quod idem
              est), replent locum, et non possunt esse simul cum alio corpore. Nec obstat quod ipse
              in 4 Phys., cap. 6, de vacuo videtur uti dimensionibus separatis quasi vacuo: quia
              procedit ex suppositione illorum qui ponebant dimensiones separatas existentes inter
              terminos corporis continentis, esse locum. Unde sequitur quod quando illae dimensiones
              fuerunt sine corpore sensibili, dicatur vacuum; sic enim vacuum ponebant. Et ideo
              dicendum est in proposito, quod cum corpus Christi non comparetur ad locum istum in
              quo est sub sacramento, mediantibus propriis dimensionibus, non replet locum; neque
              tamen locus ille est vacuus, quia repletur dimensionibus separatis sacramenti corporis
              Christi.</p>
          </div>
          <div xml:id="ta-l4d10q1-Dd1e529">
            <head xml:id="ta-l4d10q1-Hd1e531">Quaestiuncula 2</head>
            <p xml:id="ta-l4d10q1-d1e534">Ad secundam quaestionem dicendum, quod ad hoc quod aliquid sit in loco definitive,
              duo requiruntur. Primum est ut competat ibi esse ei, quia quod non est in aliquo loco,
              non potest loco illo definiri. Secundum est quod sit ibi sicut in loco commensurato
              aliquo modo suae quantitati vel virtuti. Corpus enim bicubitale non definitur loco
              unius cubiti, quamvis aliquo modo sit ibi; neque anima est definitive in manu, quia
              est in aliis partibus, eo quod non est in manu secundum totam virtutem suam. Et ideo
              omne quod habet quantitatem finitam, vel virtutem, oportet quod sit definitive in loco
              in quo est; et ideo Angeli definitive sunt in loco, non tamen Deus. Corpus autem
              Christi quamvis secundum veritatem sit sub speciebus, non tamen competit ei ratione
              sui: quia neque ratione suae quantitatis, ut dictum est, neque ratione suae virtutis,
              sed ratione illius quod in ipsum conversum est ibi praeexistens, cujus dimensiones
              adhuc manent, quibus ad locum illum determinabatur; et ideo non definitur loco illo,
              sed simili modo potest esse alibi, ubicumque fuerint panis dimensiones conversi in
              ipsum.</p>
            <p xml:id="ta-l4d10q1-d1e537">Ad primum ergo dicendum, quod Angelus est in loco quo definitur, non quia aliquid
              convertatur in ipsum, sed ratione suae operationis, virtutis, et essentiae; et ideo
              non potest esse nisi in uno loco, quia substantia rei non est nisi semel.</p>
            <p xml:id="ta-l4d10q1-d1e540">Ad secundum dicendum, quod corpus Christi, sicut et alia corpora, determinatur ad
              unum locum qui competit ei ratione suae quantitatis, quia ibi est ut in loco; sed non
              hoc modo sub speciebus est; et ideo ratio non sequitur.</p>
            <p xml:id="ta-l4d10q1-d1e543">Ad tertium dicendum, quod finitum et infinitum sunt passiones quantitatis, secundum
              philosophum in 1 Phys.; unde cum corpus Christi non habeat ex ratione suae quantitatis
              quod sit ubi consecratur, sed magis ex conversione alterius in ipsum corpus Christi;
              sic esse in pluribus, et non definitive in uno, non pertinet ad ejus finitatem vel
              infinitatem, sed magis ad numerum eorum quae convertuntur in ipsum.</p>
          </div>
          <div xml:id="ta-l4d10q1-Dd1e547">
            <head xml:id="ta-l4d10q1-Hd1e549">Quaestiuncula 3</head>
            <p xml:id="ta-l4d10q1-d1e552">Ad tertiam quaestionem dicendum, quod circa hoc est duplex opinio: quidam enim
              dicunt, quod hostia remanente integra, Christus totus est sub tota hostia, non tamen
              sub qualibet hostiae parte; sed hostia divisa, Christus totus remanet sub qualibet
              parte. Et ponunt exemplum de speculo; quia Augustinus dicit, quod sicut fracto speculo
              multiplicantur species vel imagines; sic post fractionem quot sunt partes, toties est
              ibi Christus: constat autem quod ante fractionem speculi non erat ibi nisi una imago.
              Istud autem non potest stare; quia hostia integra manente, aliquo modo est corpus
              Christi sub partibus hostiae. Si ergo non sit ibi secundum totum, erit secundum
              partem: sed omne quod est totum in toto, et pars ejus in parte, est ibi situaliter; et
              ita corpus Christi esset situaliter sub sacramento, et circumscriptive; quod est
              impossibile. Exemplum autem non est conveniens: quia imago speculi non est ibi ut
              forma absolute quiescens in subjecto, sed aggeneratur ex reverberatione; et ideo
              quamdiu est una superficies speculi, fit una reverberatio, et per consequens una imago
              resultat; fracto autem speculo sunt multae superficies, et per consequens multae
              reflexiones, et imagines multae resultantes. Si autem esset forma absolute quiescens
              in subjecto; aut esset consequens quantitatem, sicut albedo quae fundatur in
              superficie; aut praecedens quantitatem, sicut forma substantialis. Si primo modo, de
              necessitate esset tota in toto et pars in parte ante fractionem speculi et post; si
              autem esset praecedens quantitatem, esset ante et post, et tota in toto, et tota in
              partibus, sicut tota forma substantialis ligni est in qualibet parte ejus, quia
              totalitas formae substantialis non recipit quantitatis totalitatem, sicut est de
              totalitate formarum accidentalium, quae fundantur in quantitate, et praesupponunt
              ipsam. Corpus autem Christi continetur absolute sub speciebus; et hoc non convenit
              sibi mediante quantitate, ut dictum est, sed ratione substantiae, inquantum substantia
              panis est conversa; et ideo etiam ante fractionem est totum in toto, et totum in
              partibus: quia ubicumque erat tota natura panis, est tota natura corporis Christi, et
              per consequens etiam totum corpus, et tota quantitas ejus. Et haec est alia opinio
              quae magis vera videtur.</p>
            <p xml:id="ta-l4d10q1-d1e555">Ad primum ergo dicendum, quod unitas rei consequitur esse ipsius: partes autem
              alicujus homogenei continui ante divisionem non habent esse actu, sed potentia tantum;
              et ideo nulla illarum habet unitatem propriam in actu; unde actu non est accipere
              ipsarum numerum, sed potentia tantum. Et propter hoc forma quae est tota in toto tali,
              et tota in partibus ejus, non dicitur ante divisionem continui esse ibi pluries actu,
              sed solum potentia: sed post divisionem multiplicatur secundum actum, sicut patet de
              anima in animalibus anulosis. Et similiter corpus Christi ante divisionem hostiae,
              quamvis sit totum sub qualibet parte hostiae, non est tamen pluries actu sub partibus
              illis, sed tantum potentia. Nec est inconveniens quod sit ibi infinities in
              potentia.</p>
            <p xml:id="ta-l4d10q1-d1e558">Ad secundum dicendum, quod confusio opponitur ordini partium qui pertinet ad rationem
              situs: et quia corpus Christi non est situaliter sub sacramento, ideo non sequitur ibi
              aliqua confusio partium ex hoc quod in quolibet signato hostiae est totum corpus
              Christi, et quaelibet pars ejus. Quamvis enim non sit accipere ordinem partium
              corporis Christi secundum comparationem ad partes hostiae, tamen est accipere ordinem
              ipsarum partium ad invicem in corpore Christi secundum propriam quantitatem.</p>
            <p xml:id="ta-l4d10q1-d1e561">Ad tertium dicendum, quod spiritui competit esse totum in toto, et in qualibet parte:
              quia non habet quantitatem, nec a quantitate substantia ejus dependet. Corpus autem
              Christi quamvis in se consideratum non absolvatur a propria quantitate, tamen non
              comparatur ad hostiam sub qua est, secundum propriam quantitatem; et ideo non est
              spiritus, sed participat quantum ad aliquid proprietatem spiritus secundum
              comparationem ad species sub quibus continetur.</p>
          </div>
          <div xml:id="ta-l4d10q1-Dd1e565">
            <head xml:id="ta-l4d10q1-Hd1e567">Quaestiuncula 4</head>
            <p xml:id="ta-l4d10q1-d1e570">Ad quartam quaestionem dicendum, quod moveri in loco includit esse in loco; unde ad
              hoc quod aliquid per se moveatur in loco, oportet quod per se sit in loco, et quod per
              se moveatur, non ad motum alterius. Sed per accidens aliquid movetur in loco
              dupliciter: uno modo quia per accidens est in loco, sicut formae moventur per
              accidens; alio modo quia per se est in loco, sed per accidens movetur in loco, sicut
              patet in his quae vehuntur; quia locus quem mutant, est per se eorum proprius locus,
              vel communis. Corpus autem Christi in loco quem species transmutant, non est per se
              neque sicut in loco proprio, neque sicut in loco communi, sicut ex dictis patere
              potest; et ideo per se in illo moveri non potest, neque per accidens, sicut corpora
              per accidens moventur; sed hoc modo quo aliquid et per accidens est in loco, et per
              accidens movetur. Nec differt, ut quidam dicunt differre, utrum species moveantur in
              eodem loco, aut transferantur de loco ad locum: quia quod in eodem loco secundum
              substantiam manens movetur, mutat locum non solum secundum partes, sed secundum totum,
              ut in 6 Physic. probatur.</p>
            <p xml:id="ta-l4d10q1-d1e573">Et secundum hoc patet solutio ad utramque partem, praeter ultimum.</p>
            <p xml:id="ta-l4d10q1-d1e576">Ad secundum dicendum, quod quamvis non definiatur hoc loco, tamen perfecte est ibi et
              quantum ad substantiam et quantum ad virtutem, tamen per accidens: non autem in manu
              perfecte est anima; unde non est simile.</p>
          </div>
        </div>
        <div xml:id="ta-l4d10q1-Dd1e582" type="articulus">
          <head xml:id="ta-l4d10q1-Hd1e584">Articulus 4</head>

          <head xml:id="ta-l4d10q1-Hd1e587" type="questionTitle">Utrum oculus glorificatus possit videre ipsum verum corpus
            Christi sub speciebus existens</head>
          <div xml:id="ta-l4d10q1-Dd1e590">
            <head xml:id="ta-l4d10q1-Hd1e592">Quaestiuncula 1</head>
            <p xml:id="ta-l4d10q1-d1e595">Ad quartum sic proceditur. Videtur quod oculus glorificatus possit videre ipsum verum
              corpus Christi sub speciebus existens. Ipse enim Christus sub speciebus existens,
              videt seipsum ibi corporali oculo. Sed corpora glorificata conformantur corpori ejus,
              ut dicitur Philipp. 3. Ergo et alius oculus glorificatus, puta virginis, potest hoc
              idem.</p>
            <p xml:id="ta-l4d10q1-d1e598">Praeterea, ideo, ut infra dicetur, corpus Christi sub alia specie proponitur, ut
              fides habeat meritum. Sed illi qui sunt in gloria, non habent fidem. Ergo ipsi ad
              ipsam substantiam corporis ejus videndam pertingunt corporali oculo, etiam secundum
              quod est sub sacramento.</p>
            <p xml:id="ta-l4d10q1-d1e601">Praeterea, propter velamen specierum quibus verum corpus Christi velatur, decipitur
              sensus viatoris. Sed status gloriae non patitur deceptionem neque velamen. Ergo ipsam
              substantiam corporis Christi sub sacramento vident.</p>
            <p xml:id="ta-l4d10q1-d1e604">Sed contra, major magnitudo in aequali distantia visa, sub majori angulo videtur, ut
              perspectivi probant. Sed major est quantitas corporis Christi quam hostiae hujus, et
              distantia ad oculum est eadem. Ergo oculus videns corpus Christi et hostiam, videt
              corpus Christi sub majori angulo. Sed corpus Christi videtur sub specie hostiae. Ergo
              minor angulus continet majorem, quod est impossibile.</p>
            <p xml:id="ta-l4d10q1-d1e608">Praeterea, corpus non est natum movere visum nisi moto medio. Sed medium non movetur
              a colore corporis Christi, quia nos etiam videremus. Ergo impossibile est quod ab
              aliquo oculo videatur; nullus enim oculus videt, nisi motus a colore.</p>
          </div>
          <div xml:id="ta-l4d10q1-Dd1e612">
            <head xml:id="ta-l4d10q1-Hd1e614">Quaestiuncula 2</head>
            <p xml:id="ta-l4d10q1-d1e617">Ulterius. Videtur quod quando apparet in specie carnis vel pueri in altari, videatur
              in specie propria. Corpus enim Christi non est nisi sub specie propria, vel sub specie
              panis. Sed tunc desinunt ibi esse species panis. Ergo si non est species propria illa
              in qua videtur, nullo modo erit ibi.</p>
            <p xml:id="ta-l4d10q1-d1e620">Praeterea, illa ostensio est ad aedificationem fidei. Sed non confirmaretur fides, si
              Christus in specie alterius carnis appareret. Ergo in specie propria ibi apparet.</p>
            <p xml:id="ta-l4d10q1-d1e623">Praeterea, nihil potest apparere in aliquo quod non est in eo. Sed in sacramento
              altaris non est nisi species panis quae est tantum sacramentum; et corpus Christi,
              quod est res contenta; illud autem quod ibi apparet, non est species panis. Ergo est
              species corporis Christi.</p>
            <p xml:id="ta-l4d10q1-d1e626">Sed contra, cum in hoc sacramento non sit aliqua deceptio, ergo debet secundum
              veritatem ibi esse illud quod sensus percipit. Sed sensus percipit ibi quasdam parvas
              dimensiones quarum judicium ad ipsum pertinet. Ergo sunt ibi illae dimensiones. Sed
              illae non sunt dimensiones corporis Christi, cum sint multo minores. Ergo sunt ibi
              aliae dimensiones quam dimensiones corporis Christi, et super illas fundantur species
              quae ibi apparent. Cum ergo species corporis Christi non fundentur nisi super
              dimensiones proprias, non videtur ibi corpus Christi in propria specie.</p>
            <p xml:id="ta-l4d10q1-d1e630">Praeterea, superficies illius speciei quae ibi apparet, tangit aerem circumstantem.
              Ergo illud cujus est illa superficies, est ibi sicut in loco. Sed corpus Christi non
              est ibi sicut in loco, ut dictum est. Ergo illa species quae ibi apparet, non est
              species corporis Christi.</p>
          </div>
          <div xml:id="ta-l4d10q1-Dd1e634">
            <head xml:id="ta-l4d10q1-Hd1e636">Quaestiuncula 3</head>
            <p xml:id="ta-l4d10q1-d1e639">Ulterius. Videtur quod in hoc casu debeat sumi. Quia in sumente exigitur devotio. Sed
              talis ostensio fit ad augmentandam devotionem. Ergo tunc magis debet sumi.</p>
            <p xml:id="ta-l4d10q1-d1e642">Praeterea, ille qui consecrat, secundum canones debet sumere: quod non posset nisi
              illud quod sub specie carnis apparet, sumeret. Ergo debet sumere.</p>
            <p xml:id="ta-l4d10q1-d1e645">Sed contra, nihil horrendum est committendum in hoc sacramento. Sed horrendum est
              comedere carnem crudam. Ergo illud quod in substantia carnis crudae apparet, non est
              sumendum.</p>
          </div>
          <div xml:id="ta-l4d10q1-Dd1e650">
            <head xml:id="ta-l4d10q1-Hd1e652">Quaestiuncula 4</head>
            <p xml:id="ta-l4d10q1-d1e655">Ulterius. Videtur quod nec Angelus possit videre corpus Christi sub sacramento. Quia
              quidam sancti sunt majores quibusdam Angelis, ut habetur per Glossam 1 Corinth., 6,
              super illud: <quote xml:id="ta-l4d10q1-Qd1e657">Angelos judicabimus</quote>. Sed oculus glorificatus hominis
              sancti non potest ipsum videre. Ergo nec Angelus.</p>
            <p xml:id="ta-l4d10q1-d1e661">Praeterea, quod est visibile, si ab aliquo non videatur, hoc est propter defectum
              videntis. Sed oculus glorificatus, qui non videt corpus Christi sub sacramento, ab
              omni defectu est immunis. Ergo corpus Christi non est de se visibile sub sacramento
              existens. Sed quod de se non est visibile, a nullo potest videri. Ergo nec Angelus
              corpus Christi videre potest sub sacramento.</p>
            <p xml:id="ta-l4d10q1-d1e664">Sed contra, Gregorius: <quote xml:id="ta-l4d10q1-Qd1e666">quia est quod non videant qui videntem omnia
                vident?</quote> Sed Angeli vident Deum videntem omnia, ut patet Matth. 18, 10:
                <quote xml:id="ta-l4d10q1-Qd1e669" ana="#mt18_10">Angeli eorum semper vident faciem patris</quote>. Ergo vident corpus Christi
              sub sacramento.</p>
          </div>
          <div xml:id="ta-l4d10q1-Dd1e674">
            <head xml:id="ta-l4d10q1-Hd1e676">Quaestiuncula 5</head>
            <p xml:id="ta-l4d10q1-d1e679">Ulterius. Videtur quod comprehendi possit intellectu viatoris. Quod enim est supra
              intellectum, est supra sermonem, ut patet in Lib. de causis. Sed nos loquimur de
              corpore Christi sub sacramento contento. Ergo non est omnino supra intellectum
              nostrum.</p>
            <p xml:id="ta-l4d10q1-d1e682">Praeterea, nullus tenetur ad impossibile. Sed quilibet tenetur concedere, et mente
              tenere, corpus Christi verum esse sub sacramento. Ergo mente capi potest.</p>
            <p xml:id="ta-l4d10q1-d1e685">Sed contra, intellectus noster ortum habet a sensu. Sed corpus Christi sub sacramento
              non cadit in sensum, ut probatum est. Ergo non cadit in intellectum nostrum.</p>
          </div>
          <div xml:id="ta-l4d10q1-Dd1e689">
            <head xml:id="ta-l4d10q1-Hd1e691">Quaestiuncula 1</head>
            <p xml:id="ta-l4d10q1-d1e694">Respondeo dicendum, ad primam quaestionem, quod nihil videtur corporali visu, nisi
              per hoc quod oculus movetur ab objecto secundum similitudinem coloris in ipso
              existentis: quae quidem similitudo primo fit in medio, et deinde in sensu. Corpus
              autem Christi non habet ordinem ad species, sub quibus est, ratione quantitatis suae;
              et ideo non potest aggenerari similitudo coloris ejus in aere contingente species,
              duplici ratione. Primo, quia omnis actio corporalis requirit contactum; tactus autem
              corporalium consequitur quantitatem, quia nihil aliud est quam conjunctio terminorum
              duarum quantitatum; et ideo corpus Christi non tangit aerem circumstantem; et propter
              hoc non potest in ipso aggenerare similitudinem coloris sui. Secundo, quia color
              consequitur quantitatem, cum immediatum subjectum ejus sit superficies: et quia corpus
              Christi non habet ordinem ad hunc locum ratione suae quantitatis, ideo nec ratione sui
              coloris; et ideo sicut non conjungitur aeri circumstanti secundum quantitatem, ita non
              assimilat sibi ipsum, aggenerando similitudinem coloris sui in eo.</p>
            <p xml:id="ta-l4d10q1-d1e697">Ad primum ergo dicendum, quod si oculus Christi esset extra species sacramenti, non
              videret substantiam suam intra species contentam ex natura gloriae nisi miraculose; et
              ideo non oportet quod oculus glorificatus videat, nisi forte per miraculum.</p>
            <p xml:id="ta-l4d10q1-d1e700">Ad secundum dicendum, quod comprehensores, quamvis non videant forte corporali
              visione corpus Christi sub sacramento, vident tamen visione intellectuali plena; et
              ideo non oportet quod habeant de eo fidem, sed perfectam cognitionem.</p>
            <p xml:id="ta-l4d10q1-d1e703">Ad tertium dicendum, quod sensus in hoc sacramento non decipitur: quia sensus non
              habet judicare de substantia, sed de formis sensibilibus; et ideo cum formae
              sensibiles sint ibi vere, in judicio sensus non est deceptio. Sed potest esse deceptio
              in judicio intellectus, nisi adsit fides, vel plena cognitio: et quamvis lateat visum
              corporalem beatorum, non tamen latet ipsos, quia intellectu conspiciunt; sicut etiam
              essentiam Dei non videt oculus corporis, sed oculus mentis ipsorum, ut Augustinus
              dicit in Lib. de videndo Deum.</p>
          </div>
          <div xml:id="ta-l4d10q1-Dd1e707">
            <head xml:id="ta-l4d10q1-Hd1e709">Quaestiuncula 2</head>
            <p xml:id="ta-l4d10q1-d1e712">Ad secundam quaestionem dicendum, quod absque omni dubio dicendum est, illud quod ibi
              apparet, esse verum corpus Christi (alias non adoraretur), sicut et prius erat quando
              in specie panis videbatur. Sed utrum species illa quae ibi apparet, sit species
              corporis Christi, difficile est determinare. Quidam enim dicunt, quod species illa
              carnis vel pueri est tantum in oculo videntis: et hoc forte aliquando verum est, cum
              ab uno videatur in specie panis, et ab alio in specie carnis vel pueri; ab eodem etiam
              quandoque post modicum iterum sub specie panis videtur, quod prius sub specie carnis
              videbatur: et secundum hoc potest fieri divino miraculo ut similitudo corporis Christi
              fiat in oculo, sicut naturaliter fieret, si corpus Christi praesens esset. Nec est
              deceptio; quia non fit nisi ad instructionem fidei, et devotionem excitandam. Sed quia
              aliquando ab omnibus ita videtur, et quandoque ita diu servatur in tali specie; ideo
              alii dicunt, quod vera species corporis Christi extra visum immutat. Nec obstat quod
              videtur in minori quantitate, et non in specie gloriosa: quia in potestate corporis
              gloriosi est, ut se ostendat in toto vel in parte, et in specie gloriosa vel non
              gloriosa. Sed quia mutatio visus ab aliquo corpore per medium, fit per contactum ejus
              quod sentitur, ad medium quo sentitur, oportebit secundum hoc dicere quod corpus
              Christi secundum hoc tangit medium visionis, et per consequens quod sit ibi sicut in
              loco; et ita quod vel sit simul in pluribus locis, vel quia localiter motum sit de
              caelo descendens; quod tamen ei non est impossibile. Sed huic obviat quod Guitmundus
              dicit, quod de multorum episcoporum consilio sigillatum fuit hoc quod apparebat in
              specie corporis Christi, et positum in altari: corpus autem Christi, si ibi esset
              localiter, dispareret postquam apparuisset, sicut accidit discipulis euntibus in
              Emaus; nullo autem modo reservaretur inclusum. Et ideo securius videtur dicere, quod
              sicut quando videbatur corpus Christi in specie panis, erant quaedam dimensiones
              subsistentes, et in illis alia accidentia sensibilia fundabantur; ita illae eaedem
              dimensiones manent, et eis alia accidentia superducuntur divina virtute, quae speciem
              carnis praetendunt, sicut et accidentia quae prius erant, praetendebant speciem panis:
              et potest esse quod eadem virtute, illis accidentibus recedentibus, iterum accidentia
              panis reducantur, cum etiam naturali actione aliquod illorum accidentium quandoque
              immutari posset, dimensionibus manentibus, sicut odor vini vel sapor, si diu
              conservaretur.</p>
            <p xml:id="ta-l4d10q1-d1e715">Ad primum ergo dicendum, quod adhuc species panis manent quantum ad dimensiones quae
              prius subsistebant, et principales erant in sacramento, quamvis color et alia
              hujusmodi non maneant, divina virtute hoc faciente; et ideo sub illis dimensionibus
              adhuc manet corpus Christi.</p>
            <p xml:id="ta-l4d10q1-d1e718">Ad secundum dicendum, quod aedificatur fides, et excitatur devotio: quia illa
              accidentia sunt similia omnino accidentibus carnis Christi verae, quod non erat de
              accidentibus panis; quamvis non sint ipsamet accidentia corporis Christi.</p>
            <p xml:id="ta-l4d10q1-d1e721">Ad tertium dicendum, quod quamvis illa accidentia carnis ibi prius non essent, tamen
              sunt superinducta ad fidei instructionem divina virtute.</p>
          </div>
          <div xml:id="ta-l4d10q1-Dd1e725">
            <head xml:id="ta-l4d10q1-Hd1e727">Quaestiuncula 3</head>
            <p xml:id="ta-l4d10q1-d1e730">Ad tertiam quaestionem dicendum, quod usus sacramenti debet materiae sacramenti
              competere, sicut ablutio aquae in Baptismo. Et quia corpus Christi in hoc sacramento
              sub specie panis nobis proponitur, ideo usus sacramenti est per manducationem, ut
              supra dictum est. Cum ergo in specie propria, vel in specie carnis cruentatae
              apparens, vel in simili specie, non habeat rationem cibi, non debet assumi ab eo cui
              sic apparet, sed ab alio cui sub specie panis apparet. Si autem omnibus sub specie
              carnis appareret, tunc deberet cum reliquiis poni.</p>
            <p xml:id="ta-l4d10q1-d1e733">Ad primum ergo dicendum, quod devotio non excitatur hic ad manducandum, quia non in
              specie cibi proponitur, sed ad venerandum.</p>
            <p xml:id="ta-l4d10q1-d1e736">Ad secundum dicendum, quod in tali casu sacerdos debet iterum celebrare, ut quidam
              dicunt, et corpus Christi sumere; et si secundo hoc accideret, iterum tertio. Quidam
              autem dicunt, quod in tali casu sufficit spiritualis manducatio, nec propter hoc
              efficitur transgressor constitutionis Ecclesiae: quia ad ea quae frequentius accidunt,
              leges aptantur.</p>
          </div>
          <div xml:id="ta-l4d10q1-Dd1e740">
            <head xml:id="ta-l4d10q1-Hd1e742">Quaestiuncula 4</head>
            <p xml:id="ta-l4d10q1-d1e745">Ad quartam quaestionem dicendum, quod Angelus nihil videt corporali visione; quia
              etsi corpus assumat, non tamen conceditur quod videat per corpus assumptum; unde
              relinquitur quod in ipso non est nisi intellectualis visus, qui quidem non est
              recipiendo a sensibilibus, ut in 2 Lib. dictum est, dist. 3, qu. 2, art. 1 ad 2, sed
              vel per species innatas, quantum ad ea quae naturali cognitione intelligunt, vel per
              verbum quod vident, quantum ad ea quae supra naturalem cognitionem ipsorum sunt. Et
              quia Angeli sunt beati, oportet quod habeant plenam visionem eorum omnium de quibus
              est fides quantum ad visionem gloriosam, quae fidei succedit; et ideo sicut fides
              credit corpus Christi esse sub sacramento, ita in visione beata Angeli vident. Credo
              autem quod omnia quae sunt fidei, sunt supra naturalem cognitionem Angelorum, sicut
              supra rationem naturalem hominum; et ideo mysteria fidei dicuntur esse abscondita a
              saeculis in Deo, ut dicitur Eph. 3; unde naturali cognitione non vident Angeli corpus
              Christi sub sacramento, sed solum beata. Daemones vero nullo modo vident plenarie, sed
              credunt, et contremiscunt.</p>
            <p xml:id="ta-l4d10q1-d1e748">Ad primum ergo dicendum, quod beati visione intellectuali gloriae vident corpus
              Christi sub sacramento, quamvis non corporali, in qua cum Angelis non communicant.</p>
            <p xml:id="ta-l4d10q1-d1e751">Ad secundum dicendum, quod de se secundum quod est sub sacramento, non est visibile
              corpus Christi visu corporali; est tamen visibile visu intellectuali.</p>
          </div>
          <div xml:id="ta-l4d10q1-Dd1e756">
            <head xml:id="ta-l4d10q1-Hd1e758">Quaestiuncula 5</head>
            <p xml:id="ta-l4d10q1-d1e761">Ad quintam quaestionem dicendum, quod sicut in 3 Lib. dictum est, dist. 34, qu. 1,
              art. 2, quaestiunc. 1, illa tantum intellectus noster videre dicitur, proprie
              loquendo, quorum essentiae ei repraesentantur sive lumine naturali, sive lumine
              gratiae aut gloriae; et ideo per consequens videre dicitur illa a principio quae
              statim cognitis terminis, quasi visis essentiis terminorum, cognoscuntur, et per
              consequens tantum illa quae reducuntur in illa principia, sicut conclusiones
              scientiarum; quae vero nullo modo ordinem habent ad principia naturaliter cognita, nec
              ad sensus perceptionem, non potest in statu viae videre. Et quia corpus Christi esse
              sub sacramento nullum ordinem habet ad principia naturaliter cognita, quae sunt
              principia scientiarum, nec etiam sensu a nobis apprehendi potest; ideo intellectus
              viatoris nullo modo hoc videre potest, et multo minus comprehendere: quia aliquid
              videtur quod non comprehenditur, sicut essentia divina in patria: nisi videre largo
              modo dicto, secundum quod dicimur ea quae sunt fidei, videre in speculo et aenigmate,
              1 Corinth. 13.</p>
            <p xml:id="ta-l4d10q1-d1e764">Ad primum ergo dicendum, quod sicut imperfecte videmus, ita etiam et deficienter
              loquimur.</p>
            <p xml:id="ta-l4d10q1-d1e767">Ad secundum dicendum, quod nullus tenetur videre in praesenti, sed tenetur credere.
              Fides autem de non visis est, credere autem est possibile.</p>
          </div>
        </div>
        <div xml:id="ta-l4d10q1-Dd1e772">
          <head xml:id="ta-l4d10q1-Hd1e774">Expositio textus</head>
          <p xml:id="ta-l4d10q1-d1e777"><quote xml:id="ta-l4d10q1-Qd1e778">Non hoc corpus quod videtis, manducaturi estis</quote>. Intelligendum est per
            se, idest secundum quod videtur in forma sua. <quote xml:id="ta-l4d10q1-Qd1e781">Ipsum quidem et non ipsum
              corpus</quote>. Videtur esse contradictio. Et dicendum, quod non est: quia ipsum
            corpus Christi in propria specie non manducatur; et hoc dicit <quote xml:id="ta-l4d10q1-Qd1e784">visibiliter</quote>
            Augustinus, quia in propria specie corpus Christi videri potest; sed sub specie panis
            manducatur; et hoc dicit <quote xml:id="ta-l4d10q1-Qd1e787">invisibiliter</quote>, quia in propria specie videri non
            potest. <quote xml:id="ta-l4d10q1-Qd1e790">Sacrificium Ecclesiae duobus confici</quote>. Non quod ex eis fiat unum
            in essentia, sed quia ex eis fit unum sacramentum. Qualiter autem persona Christi
            dicatur composita ex duabus naturis, dictum est, in 3 Lib., dist. 6. <quote xml:id="ta-l4d10q1-Qd1e793">Caro carnis,
              et sanguis sacramentum est sanguinis</quote>. Videtur hoc esse falsum: quia nihil est
            signum sui ipsius. Et dicendum, quod carnem quae significat, nominat ipsas species, quae
            sunt signum carnis; et hoc tropice, ut Magister dicit: et ipsae species cum carne
            contenta dicuntur caro invisibilis, quia sub specie illa caro Christi non videtur.
            Carnem autem significatam nominat ipsam carnem Christi, secundum quod sub propria forma
            videtur; unde et visibiliter dicitur. <quote xml:id="ta-l4d10q1-Qd1e797">Quis audeat manducare dominum suum?</quote>
            Ad primam harum rationum responsum est in primo articulo hujus distinctionis. Ad
            secundam patebit solutio ex his quae dicentur in 2 art. dist. sequentis. <quote xml:id="ta-l4d10q1-Qd1e800">Si
              tantum valuit sermo Eliae ut ignem de caelo deponeret, non valebit tantum sermo
              Christi ut substantias mutet?</quote> Locus est a minori; unde intelligendum est quod
            plus valeat sermo Christi, et in persona Christi prolatus: quia sermo Eliae in seipso
            non habebat virtutem aliquam, sed operabatur per modum intercessionis; sermo autem
            Christi sub forma hujus sacramenti habet virtutem intraneam, de qua supra, dist. 8,
            dictum est. <quote xml:id="ta-l4d10q1-Qd1e803">Quid ergo hic quaeris naturae ordinem?</quote> Ergo videtur quod non
            licet disputare per rationes de hoc sacramento. Et dicendum, quod loquitur contra illos
            qui nihil in hoc sacramento, et in aliis quae sunt fidei, volunt credere, nisi hoc quod
            per naturalem rationem probari potest; non autem contra illos qui ex principiis fidei
            disputant, et qui ex principiis naturalibus non volunt probare quae sunt fidei, sed
            sustinere: quia quae sunt fidei, quamvis sint supra rationem, non tamen sunt contra
            rationem: alias Deus esset sibi contrarius, si alia posuisset in ratione quam rei
            veritas habet. <quote xml:id="ta-l4d10q1-Qd1e806">Si tanta vis est in sermone domini ut incipiant esse quae non
              erant, quanto magis operatorius est, ut sint quae erant, et in aliud
              commutentur?</quote> Videtur quod haec probatio non valeat: quia sermo quo omnia facta
            sunt ex nihilo, est verbum increatum; nunc autem loqui debuit de verbo creato, scilicet
            forma sacramenti. Et dicendum, quod auctoritas hujus virtutis residet in verbo increato,
            sed in verbo creato est instrumentaliter, ut dictum est. <quote xml:id="ta-l4d10q1-Qd1e809">Sicut per spiritum
              sanctum vera Christi caro sine coitu creatur, ita per eumdem ex substantia panis et
              vini idem corpus Christi et sanguis consecratur</quote>. Videtur quod ista
            transubstantiatio non debeatur spiritui sancto, sed magis filio. Et dicendum est, quod
            appropriatur filio sicut operanti, quia ipse est sacerdos et hostia; spiritui autem
            sancto sicut quo operatur: quia ipse est virtus de illo exiens ad sanandum, Luc. 6.</p>
        </div>
      </div>
    </body>
  </text>
</TEI>