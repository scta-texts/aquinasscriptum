<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 3, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 3, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> 
        <cb ed="#G" n="39a"/>
      </div>
    </front>
    <body>
      <div xml:id="ta-l4d3q1">
        <head xml:id="ta-l4d3q1-Hd1e97">Quaestio 1</head>
        <div xml:id="ta-l4d3q1-Dd1e100">
          <head xml:id="ta-l4d3q1-Hd1e102">Prooemium</head>
          <p xml:id="ta-l4d3q1-d1e105">Postquam determinavit Magister de his quae praeexiguntur ad sacramenta novae legis, hic
            incipit determinare de singulis sacramentorum novae legis; et dividitur in partes duas:
            in prima determinat de illis sacramentis quae sunt ordinata in remedium unius personae;
            in secunda de illis quae sunt ordinata in remedium totius Ecclesiae; 24 dist., ibi:
              <quote xml:id="ta-l4d3q1-Qd1e107">nunc ad considerationem sacrae ordinationis accedamus</quote>. Prima dividitur
            in tres: in prima determinat de sacramento intrantium, scilicet Baptismo, in secunda de
            sacramentis progredientium, 7 dist., ibi: <quote xml:id="ta-l4d3q1-Qd1e110">nunc de sacramento confirmationis
              addendum est</quote>; in tertia de sacramento exeuntium, scilicet extrema unctione, 23
            dist., ibi: <quote xml:id="ta-l4d3q1-Qd1e113">praeter praemissa est aliud sacramentum, scilicet unctio
              infirmorum</quote>. Prima in tres: in prima determinat de Baptismo secundum se; in
            secunda de Baptismo per comparationem ad recipientes, 4 dist., ibi: <quote xml:id="ta-l4d3q1-Qd1e116">hic dicendum
              est, aliquos suscipere sacramentum et rem sacramenti</quote> etc.; in tertia secundum
            comparationem ad ministrantes, 5 dist., ibi: <quote xml:id="ta-l4d3q1-Qd1e119">post haec sciendum est, sacramentum
              Baptismi a bonis et a malis ministris dari</quote>. Prima in duas: in prima determinat
            de Baptismo secundum se; in secunda determinat de eo per comparationem ad
            circumcisionem, ibi: <quote xml:id="ta-l4d3q1-Qd1e123">solet etiam quaeri, si circumcisio amisit statim vim suam ab
              institutione Baptismi</quote>. Prima in duas: in prima determinat quid est Baptismus;
            in secunda de his quae ad Baptismum requiruntur, ibi: <quote xml:id="ta-l4d3q1-Qd1e126">sed quod est illud verbum
              quo accedente ad elementum fit sacramentum?</quote> Haec pars dividitur in tres
            secundum tria quae exiguntur ad Baptismum: in prima enim determinat de forma Baptismi;
            in secunda de materia ejus, ibi: <quote xml:id="ta-l4d3q1-Qd1e129">celebratur autem hoc sacramentum tantum in
              aqua</quote>; in tertia de ipso actu ablutionis vel immersionis, ibi: <quote xml:id="ta-l4d3q1-Qd1e132">de
              immersione vero si quaeritur quomodo fieri debeat, praecise respondemus</quote>. Prima
            in duas: in prima determinat de forma Baptismi; in secunda de institutione ipsius, ibi:
              <quote xml:id="ta-l4d3q1-Qd1e135">de institutione Baptismi quando coepit, variae sunt aestimationes</quote>.
            Circa primum duo facit: primo determinat formam Baptismi; secundo movet quamdam
            quaestionem circa formam Baptismi, et determinat eam, ibi: <quote xml:id="ta-l4d3q1-Qd1e138">hic quaeritur, an
              Baptismus esset verus, si diceretur, in nomine patris tantum</quote> et cetera. Prima
            in duas: in prima determinat formam principalem Baptismi; in secunda quamdam formam
            secundariam pro tempore observatam, ibi: <quote xml:id="ta-l4d3q1-Qd1e142">legitur tamen in actibus apostolorum,
              apostolos baptizasse in nomine Christi. Solet etiam quaeri, si circumcisio amisit
              statim vim suam ab institutione Baptismi</quote>. Hic determinat de Baptismo per
            comparationem ad circumcisionem, et circa hoc tria facit: primo determinat cessationem
            circumcisionis; secundo institutionem Baptismi, ibi: <quote xml:id="ta-l4d3q1-Qd1e145">causa vero institutionis
              Baptismi est innovatio mentis</quote>; tertio effectum utriusque, ibi: <quote xml:id="ta-l4d3q1-Qd1e148">si
              quaeritur, utrum Baptismus aperuerit caelum, quod non aperuit circumcisio; dicimus,
              quia nec Baptismus nec circumcisio, regni nobis aditum aperuit, sed hostia
              salvatoris</quote>. Hic quaeruntur quinque: 1 quid sit Baptismus; 2 de forma ipsius; 3
            de materia ejus; 4 de intentione; 5 de institutione.</p>
        </div>
        <div xml:id="ta-l4d3q1-Dd1e153" type="articulus">
          <head xml:id="ta-l4d3q1-Hd1e155">Articulus 1</head>

          <head xml:id="ta-l4d3q1-Hd1e158" type="question-title">Utrum Baptismi definitio assignata sit conveniens</head>
          <div xml:id="ta-l4d3q1-Dd1e161">
            <head xml:id="ta-l4d3q1-Hd1e163">Quaestiuncula 1</head>
            <p xml:id="ta-l4d3q1-d1e166">Ad primum sic proceditur. Videtur quod inconvenienter sit assignata haec definitio
              Baptismi quae in littera ponitur, scilicet: <quote xml:id="ta-l4d3q1-Qd1e168">Baptismus est ablutio corporis
                exterior, facta sub forma praescripta verborum</quote>. Manente enim definito, manet
              definitio. Sed transeunte ablutione, quae est quaedam actio, vel passio, manet
              Baptismus. Ergo Baptismus non est ablutio.</p>
            <p xml:id="ta-l4d3q1-d1e172">Praeterea, sacramentum, secundum Hugonem, est materiale elementum. Ablutio autem non
              est materiale elementum, sed elementi usus. Ergo Baptismus, cum sit sacramentum, non
              erit ablutio.</p>
            <p xml:id="ta-l4d3q1-d1e175">Praeterea, sacramentum est in genere relationis, cum sit causa, vel signum, sicut
              supra dictum est. Sed Baptismus est sacramentum. Ergo inconvenienter ponitur in genere
              actionis vel passionis.</p>
            <p xml:id="ta-l4d3q1-d1e178">Praeterea, in definitione instrumenti debet poni illud ad quod est. Sed Baptismus,
              sicut et alia sacramenta, ut prius dictum est, sunt instrumenta sanctificationis. Ergo
              cum in definitione ejus nulla mentio fiat de sanctificatione, videtur inconvenienter
              esse assignata.</p>
          </div>
          <div xml:id="ta-l4d3q1-Dd1e182">
            <head xml:id="ta-l4d3q1-Hd1e184">Quaestiuncula 2</head>
            <p xml:id="ta-l4d3q1-d1e187">Ulterius. Videtur quod etiam inconvenienter assignetur definitio Hugonis, quae talis
              est: <quote xml:id="ta-l4d3q1-Qd1e189">Baptismus est aqua diluendis criminibus sanctificata per verbum
                Dei</quote>. Nihil enim fit in seipso. Sed Baptismus in aqua fit. Ergo Baptismus non
              est aqua.</p>
            <p xml:id="ta-l4d3q1-d1e193">Praeterea, in definitione alicujus non debet poni aliquid quod non sit de essentia
              ejus. Sed sanctificatio materiae non est de essentia Baptismi: quia in mari vel in
              flumine potest fieri Baptismus. Ergo sanctificatio aquae non debet poni in definitione
              Baptismi.</p>
            <p xml:id="ta-l4d3q1-d1e196">Praeterea, definitio debet converti cum definito. Sed potest esse aqua sanctificata
              verbo vitae diluendis criminibus, et tamen non erit Baptismus, sicut quando non fit
              intinctio. Ergo haec non est competens Baptismi definitio.</p>
            <p xml:id="ta-l4d3q1-d1e199">Praeterea, effectus qui potest impediri, non debet poni in definitione causae, quia
              tunc definitio esset minus quam definitum. Sed potest impediri quod per Baptismum non
              diluantur crimina. Ergo non debet ablutio criminum in definitione Baptismi poni.</p>
          </div>
          <div xml:id="ta-l4d3q1-Dd1e203">
            <head xml:id="ta-l4d3q1-Hd1e205">Quaestiuncula 3</head>
            <p xml:id="ta-l4d3q1-d1e208">Ulterius. Videtur quod etiam inconvenienter assignetur definitio Dionysii, quam ponit
              2 cap. Cael. Hier., ubi dicit: <quote xml:id="ta-l4d3q1-Qd1e210">quoddam ergo est principium sanctissimorum
                mandatorum sacrae actionis, ad aliorum divinorum eloquiorum et sacrarum actionum
                susceptivam opportunitatem, formans nostros animales habitus ad supercaelestis
                quietis anagogem, nostrum iter faciens, sacrae et divinissimae nostrae
                regenerationis traditio</quote>. Principium enim reducitur ad genus principiatorum.
              Sed sacramentum non est in genere principii, sed in genere sacramenti. Ergo non debet
              dici principium sanctissimorum mandatorum.</p>
            <p xml:id="ta-l4d3q1-d1e214">Praeterea, non dicitur esse principium sanctorum mandatorum nisi inquantum praeparat
              viam ad alia mandata. Ergo superfluum fuit postea addere: <quote xml:id="ta-l4d3q1-Qd1e216">ad susceptivam
                opportunitatem aliorum nos formans</quote>.</p>
            <p xml:id="ta-l4d3q1-d1e220">Praeterea, nihil potest formari ad divina eloquia nisi quod est perceptivum eorum.
              Sed hoc quod est animale in nobis, non percipit divina eloquia, sed solum hoc quod est
              rationale. Ergo male dixit: <quote xml:id="ta-l4d3q1-Qd1e222">formans animales habitus ad divina
              eloquia</quote>.</p>
            <p xml:id="ta-l4d3q1-d1e226">Praeterea, forma et materia sunt de essentia rei. Sed ipse nullam mentionem facit de
              materia et forma Baptismi. Ergo videtur quod insufficienter definiat.</p>
          </div>
          <div xml:id="ta-l4d3q1-Dd1e231">
            <head xml:id="ta-l4d3q1-Hd1e233">Quaestiuncula 4</head>
            <p xml:id="ta-l4d3q1-d1e236">Ulterius. Videtur quod inconvenienter assignetur definitio quam Damascenus ponit in 4
              Lib. cap. 10, sic dicens: <quote xml:id="ta-l4d3q1-Qd1e238">Baptismus est per quem primitias spiritus sancti
                accipimus, et principium alterius vitae fit nobis regeneratio et sigillum et
                custodia et illuminatio</quote>. Aliqui enim prius habent spiritum sanctum et
              spiritualem vitam, quam Baptismum consequantur, sicut patet de Cornelio Act. 10. Ergo
              per Baptismum non semper accipimus primitias spiritus sancti, nec est Baptismus
              principium alterius vitae in nobis.</p>
            <p xml:id="ta-l4d3q1-d1e242">Praeterea, idem non debet poni in definitione sui ipsius. Sed regeneratio est idem
              quod Baptismus. Ergo non debet poni in definitione Baptismi.</p>
            <p xml:id="ta-l4d3q1-d1e245">Praeterea, illuminatio non fit nisi per virtutes intellectuales. Sed Baptismus non
              est intellectualis virtus, sed sacramentum. Ergo non debet sibi attribui
              illuminatio.</p>
            <p xml:id="ta-l4d3q1-d1e248">Praeterea, custodia fit in nobis per divinam providentiam, de qua dicitur in Psalm.
              120, 4: <quote xml:id="ta-l4d3q1-Qd1e250">ecce non dormitabit neque dormiet qui custodit Israel</quote>. Ergo non
              debet hoc Baptismo attribui.</p>
          </div>
          <div xml:id="ta-l4d3q1-Dd1e255">
            <head xml:id="ta-l4d3q1-Hd1e257">Quaestiuncula 1</head>
            <p xml:id="ta-l4d3q1-d1e260">Respondeo ad primam quaestionem dicendum, quod secundum doctrinam philosophi in Lib.
              2 posteriorum, triplex est genus definitionis. Quaedam enim sunt definitiones
              materiales, quas dicimus demonstrationis conclusiones: quaedam formales, quae sunt
              principia demonstrationis: quaedam materiales et formales simul, quae sunt
              demonstrationes positione differentes: quia habent medium demonstrationis, inquantum
              continent definitionem formalem, et conclusionem, inquantum continent materialem; sed
              deest solus ordo terminorum. Quia autem omne completivum quodammodo formale est
              respectu ejus quod completur, ideo definitio formalis non dicitur quae solum continet
              formam, sed illa quae continet hoc quod est completivum respectu alterius. Et quia in
              causis est talis ordo quod materia completur per formam, et forma per efficientem, et
              efficiens per finem; ideo definitio quandoque materialis dicitur, quae comprehendit
              tantum materiam rei, formalis autem quae comprehendit formam; sicut, ira est accensio
              sanguinis circa cor, dicitur materialis definitio; et, ira est appetitus in vindictam,
              dicitur formalis. Quandoque autem materialis comprehendit formam et materiam; sed
              formalis causam efficientem, sicut haec dicitur materialis: tonitruum est continuus
              sonus in nubibus; haec autem formalis: tonitruum est extinctio ignis in nube.
              Quandoque autem definitio materialis comprehendit materiam et formam et efficientem,
              formalis autem finem: sicut, domus est coopertorium factum ex lapidibus et lignis per
              talem modum et talem artem, est definitio materialis respectu hujus: domus est
              cooperimentum prohibens nos a frigoribus et caumatibus; et hoc praecipue accidit in
              instrumentis, quia in eis quasi tota ratio speciei a fine sumitur. Et quia Baptismus,
              cum sit sacramentum, quoddam instrumentum est; ideo definitio materialis ejus erit
              quae comprehendit materiam et formam ejus et efficientem; et formalis quae
              comprehendit finem; et sic definitio quam Magister in littera ponit, est materialis.
              Continet enim materiam in hoc quod dicit: <quote xml:id="ta-l4d3q1-Qd1e262">ablutio exterior</quote>; et innuit
              efficientem in hoc quod dicit, <quote xml:id="ta-l4d3q1-Qd1e265">facta</quote>; et ponit formam in hoc quod
              dicit, <quote xml:id="ta-l4d3q1-Qd1e268">sub forma verborum praescripta</quote>. Et sciendum, quod Augustinus,
              ponit eamdem definitionem, quamvis sub aliis verbis; dicit enim: <quote xml:id="ta-l4d3q1-Qd1e271">Baptismus est
                tinctio in aqua verbo vitae sanctificata</quote>.</p>
            <p xml:id="ta-l4d3q1-d1e275">Ad primum ergo dicendum, quod in sacramento Baptismi sunt tria. Aliquid quod est
              sacramentum tantum, sicut aqua quae exterius fluit et transfluit, et non manet; et
              aliquid quod est sacramentum et res, et hoc semper manet, scilicet character; et
              aliquid quod est res tantum, quod quandoque manet quandoque transit, scilicet gratia.
              Magister ergo hic definit Baptismum quantum ad id quod est sacramentum tantum, quia
              intendit ipsum materialiter definire.</p>
            <p xml:id="ta-l4d3q1-d1e278">Ad secundum dicendum, quod sacramentum novae legis est signum et causa gratiae; unde
              secundum hoc est sacramentum, secundum quod habet significare, et causare. Aqua autem
              non habet significare et causare effectum Baptismi, nisi secundum quod est abluens.
              Unde essentialiter Baptismus est ipsa ablutio: quia ad ablutionem interiorem causandam
              institutus est, quam significando causat ipsa exterior ablutio: sed aqua est materia
              ejus remota, et ablutio ipsa est materiale Baptismi; sed verbum vitae est forma
              completiva sacramenti. Augustinus autem et Magister definiunt Baptismum per materiam
              proximam, quae praedicatur proprie de Baptismo, sicut materia de artificialibus, ut
              phiala est argentum; sed Hugo definivit per materiam remotam, quae non ita proprie
              praedicatur, nisi per causam remotam.</p>
            <p xml:id="ta-l4d3q1-d1e281">Ad tertium dicendum, quod Baptismus, inquantum est sacramentum, est in genere signi
              vel causae; et in hoc genere constituitur per formam verborum, a qua habet
              significationem et efficaciam sacramentalem. Sicut autem artificialia non ponuntur in
              genere ex forma simpliciter, sed ex materia (non enim dicimus quod domus sit in genere
              qualitatis nisi inquantum artificiale figuratum, sed dicitur esse in genere
              substantiae), ita etiam est de sacramentis. Baptismus enim simpliciter est in genere
              ablutionis; sed secundum quid, scilicet inquantum est sacramentum, est in genere
              relationis.</p>
            <p xml:id="ta-l4d3q1-d1e285">Ad quartum dicendum, quod finis ad quem est sacramentum, est ultimum formale ipsius,
              a quo sumitur formalis definitio. Magister autem non intendit hic definire Baptismum
              formaliter, sed materialiter; et ideo sanctificationem praetermisit.</p>
          </div>
          <div xml:id="ta-l4d3q1-Dd1e289">
            <head xml:id="ta-l4d3q1-Hd1e291">Quaestiuncula 2</head>
            <p xml:id="ta-l4d3q1-d1e294">Ad secundam quaestionem dicendum, quod definitio illa Hugonis complectitur et
              materiam Baptismi in hoc quod dicit, <quote xml:id="ta-l4d3q1-Qd1e296">aqua</quote>, et finem in hoc quod dicit,
                <quote xml:id="ta-l4d3q1-Qd1e299">diluendis criminibus</quote>, et formam per hoc quod dicit, <quote xml:id="ta-l4d3q1-Qd1e302">per verbum
                vitae sanctificata</quote>; unde est definitio composita ex materiali et formali,
              quasi demonstratio positione differens: et complete essentiam Baptismi complectitur,
              excepto quod actus ablutionis intermittitur, qui facit materiam proximam Baptismo;
              quamvis ex aliis quae ponuntur, intelligi possit.</p>
            <p xml:id="ta-l4d3q1-d1e306">Ad primum ergo dicendum, quod haec est propria praedicatio, Baptismus fit in aqua;
              sed haec est per causam praedicatio, Baptismus est aqua.</p>
            <p xml:id="ta-l4d3q1-d1e309">Ad secundum dicendum, quod ibi non tangitur sanctificatio, nisi illa quae fit per
              formam Baptismi, quae consistit in invocatione Trinitatis; et haec sanctificatio est
              de necessitate Baptismi.</p>
            <p xml:id="ta-l4d3q1-d1e312">Ad tertium dicendum, quod sacramenta non efficiunt nisi id quod figurant. Ex hoc
              autem ipso quod ponitur dilutio criminum, effectus Baptismi potest accipi: quia
              Baptismus materialiter non consistit in aqua nisi secundum quod est abluens;
              quandocumque autem est aqua sanctificata in actu ablutionis, est Baptismus.</p>
            <p xml:id="ta-l4d3q1-d1e316">Ad quartum dicendum, quod idem numero quandoque est effectus alicujus et finis, sicut
              sanitas est effectus et finis medicantis; sed effectus, secundum quod producitur per
              actum medici, finis autem secundum quod est intentum a medico. Medicus autem potest
              impediri a productione sanitatis, sed non ab intentione; et ideo sanitas potest poni
              in definitione ut est finis, non autem ut est effectus; et similiter dilutio criminum
              in definitione sacramenti.</p>
          </div>
          <div xml:id="ta-l4d3q1-Dd1e320">
            <head xml:id="ta-l4d3q1-Hd1e322">Quaestiuncula 3</head>
            <p xml:id="ta-l4d3q1-d1e325">Ad tertiam quaestionem dicendum, quod Dionysius ex definitione Baptismi data intendit
              procedere ad ea quae materialiter in Baptismo requiruntur: unde post hanc definitionem
              datam, ritum Baptismi ponit; et ideo ponit eam ut demonstrationis principium: et
              propter hoc est definitio totaliter formalis. Et est sciendum, quod in verbis ejus
              aliquid ponitur quasi definitum, et aliquid ponitur tamquam definitio. Tamquam
              definitum ponitur, scilicet <quote xml:id="ta-l4d3q1-Qd1e327">traditio sacrae et divinissimae
                regenerationis</quote>. Ista enim est quaedam circumlocutio Baptismi, qua ipse
              frequenter utitur; et hoc patet ex hoc quod ibi Baptismum non nominat; ut sit sensus:
                <quote xml:id="ta-l4d3q1-Qd1e330">quoddam est principium</quote> etc., scilicet <quote xml:id="ta-l4d3q1-Qd1e333">sacrae et divinissimae
                regenerationis traditio</quote>. Quasi definitio ponitur hic, quod dicit,
                <quote xml:id="ta-l4d3q1-Qd1e336">principium sanctissimorum mandatorum sacrae actionis</quote>. Et ponit tria
              ad quae Baptismus ordinatur, quae formaliter rationem ejus complent. Unum est quod
              competit ei secundum quod est janua sacramentorum; et quantum ad hoc dicit, quod est
                <quote xml:id="ta-l4d3q1-Qd1e339">principium sanctissimorum mandatorum sacrae actionis</quote>. Actiones enim
              sacras nominat actiones hierarchicas, scilicet purgare, illuminare, et perficere; quae
              praecipue in nostra hierarchia consistunt in dispensatione sacramentorum: quae quidem
              actiones nobis sub praecepto traditae sunt, et ad eas est principium Baptismus quasi
              eorum janua. Secundum competit sibi inquantum est causa, prout scilicet characterem
              imprimit, et gratiam confert, secundum quod homo informatur et idoneus redditur ad
              aliorum sacramentorum perceptionem; et quantum ad hoc dicit, quod est
                <quote xml:id="ta-l4d3q1-Qd1e343">formans</quote> per characterem et gratiam <quote xml:id="ta-l4d3q1-Qd1e346">nostros animales
                habitus</quote>, idest, vires animae, <quote xml:id="ta-l4d3q1-Qd1e349">ad susceptivam opportunitatem</quote>,
              idest ad idoneam et opportunam susceptionem <quote xml:id="ta-l4d3q1-Qd1e352">divinorum eloquiorum</quote>
              quantum ad doctrinam fidei, <quote xml:id="ta-l4d3q1-Qd1e355">et sacrarum actionum</quote> quantum ad alia
              sacramenta, quae nulli non baptizato debent conferri. Tertium competit sibi inquantum
              est signum et figura caelestium, et secundum hoc per Baptismum manuducimur in
              caelestium contemplationem; et quantum ad hoc dicit, quod est <quote xml:id="ta-l4d3q1-Qd1e358">faciens iter
                nostrum</quote>, idest praeparans nobis contemplationis viam ad
                <quote xml:id="ta-l4d3q1-Qd1e362">anagogem</quote>, idest sursum ductionem, <quote xml:id="ta-l4d3q1-Qd1e365">supercaelestis
                quietis</quote>, quae consistit in contemplatione spiritualium. Vel potest dici,
              quod per secundum tangit finem proximum Baptismi quantum, ad ea quae sunt viae; per
              tertium autem tangit finem remotum et ultimum, quantum ad ea quae sunt patriae; ad
              quam nos Baptismus perducit per gratiam, quam confert, quae est res significata et non
              contenta.</p>
            <p xml:id="ta-l4d3q1-d1e369">Ad primum ergo dicendum, quod Dionysius determinat de Baptismo secundum quod est
              actio quaedam hierarchica; et ideo definit <quote xml:id="ta-l4d3q1-Qd1e371">principium mandatorum</quote>, non
              quorumlibet sed illorum quibus actiones hierarchicae nobis traduntur.</p>
            <p xml:id="ta-l4d3q1-d1e375">Ad secundum dicendum, quod per primum tangit tantum ordinem Baptismi ad alia
              sacramenta, sed per secundum tangit effectum, quo mediante ad alia sacramenta
              percipienda idonee perducit, ut ex dictis patet.</p>
            <p xml:id="ta-l4d3q1-d1e378">Ad tertium dicendum, quod animales habitus hic dicuntur ab anima, et non ab
              animalitate, qua scilicet cum aliis animalibus communicamus; ut ostendat quod non
              solum Baptismus corpus exterius lavat, sed etiam animam interius format.</p>
            <p xml:id="ta-l4d3q1-d1e382">Ad quartum dicendum, quod haec definitio est principium omnium quae Dionysius de
              Baptismo tradit; unde in principio statim hanc definitionem ponit. Et quia in omnibus
              quae sunt propter finem et ex fine, debet accipi et forma competens fini, et materia
              competens formae et fini; ideo in hac definitione non posuit formam et materiam, sed
              solum ea ad quae Baptismus ordinatur quasi ad finem proximum vel remotum.</p>
          </div>
          <div xml:id="ta-l4d3q1-Dd1e386">
            <head xml:id="ta-l4d3q1-Hd1e388">Quaestiuncula 4</head>
            <p xml:id="ta-l4d3q1-d1e391">Ad quartam quaestionem dicendum, quod Damascenus praedictam definitionem venatur ex
              hoc ipso quod Baptismus regeneratio dicitur. Cum enim generatio sit motus ad esse,
              constat quod Baptismus est per quem nobis traditur spirituale esse. Et quia nullus
              potest agere actionem alicujus naturae, nisi prius habeat esse in natura illa, ideo
              concluditur quod Baptismus est principium omnium spiritualium actionum: et secundum
              hoc Damascenus Baptismum definivit adhuc per priora quam Dionysius, inquantum accipit
              primum effectum Baptismi, qui est constituere in spirituali vita, ex qua habet quod
              regeneratio dicatur; et ideo definit Baptismum ut principium spiritualis vitae in hoc
              quod dicit, <quote xml:id="ta-l4d3q1-Qd1e393">principium alterius vitae</quote>, scilicet spiritualis, quae est
              altera a naturali; ut haec generatio sit altera a naturali, et regeneratio dicatur; et
              iterum ut principium eorum quae ad vitam prima consequuntur, et ideo dicit: <quote xml:id="ta-l4d3q1-Qd1e396">per
                quod fiunt primitiae spiritus</quote>, idest primi spiritus effectus in nobis. Hi
              autem effectus vel consequuntur ipsam generationem, sicut filiatio, vel aliqua talis
              relatio, et sic per Baptismum dicimur regenerari in filios Dei, et quantum ad hoc
              dicitur <quote xml:id="ta-l4d3q1-Qd1e399">regeneratio</quote>, vel consequuntur formam per generationem inductam;
              et hoc tripliciter. Primo in ordine ad generantem, secundum quod per formam inductam
              genitus fit similis generanti; et quantum ad hoc dicitur <quote xml:id="ta-l4d3q1-Qd1e402">sigillum</quote>.
              Secundo quantum ad esse ipsius geniti, quod per formam conservatur; et quantum ad hoc
              dicitur <quote xml:id="ta-l4d3q1-Qd1e405">custodia</quote>. Tertio quantum ad actionem ejus, cujus forma est
              principium; et quantum ad hoc dicitur <quote xml:id="ta-l4d3q1-Qd1e409">illuminatio</quote>.</p>
            <p xml:id="ta-l4d3q1-d1e413">Ad primum ergo dicendum, quod primitiae spiritus dantur antequam percipiatur
              Baptismus actu, sed non antequam percipiatur proposito habituali, sicut in Cornelio;
              vel actuali, sicut in aliis qui Baptismi fidem habent. Vel dicendum, quod hic loquitur
              de vita spirituali, secundum quod homo quantum ad exteriora reputatur membrum
              Ecclesiae, quod non fit ante Baptismum, quia ad actus fidelium nullus ante Baptismum
              admittitur.</p>
            <p xml:id="ta-l4d3q1-d1e416">Ad secundum dicendum, quod regeneratio ponitur hic pro relatione consequente
              regenerationem, sicut est filiatio.</p>
            <p xml:id="ta-l4d3q1-d1e419">Ad tertium dicendum, quod etiam Dionysius, vim illuminativam Baptismo attribuit, quod
              quidem ei competit inquantum est fidei sacramentum; unde baptizatus jam admittitur ad
              inspectionem sacramentorum quasi illuminatus: non autem ante debet admitti, ne sancta
              canibus tradantur secundum Dionysium.</p>
            <p xml:id="ta-l4d3q1-d1e423">Ad quartum dicendum, quod custodia conservationem importat: quae quidem est a Deo
              sicut a principio efficiente, a gratia autem baptismali sicut a principio formali.</p>
          </div>
        </div>
        <div xml:id="ta-l4d3q1-Dd1e428" type="articulus">
          <head xml:id="ta-l4d3q1-Hd1e430">Articulus 2</head>

          <head xml:id="ta-l4d3q1-Hd1e433" type="question-title">Utrum haec verba, ego te baptizo etc., sint de integritate
            formae baptismalis</head>
          <div xml:id="ta-l4d3q1-Dd1e436">
            <head xml:id="ta-l4d3q1-Hd1e438">Quaestiuncula 1</head>
            <p xml:id="ta-l4d3q1-d1e441">Ad secundum sic proceditur. Videtur quod integritas formae baptismalis non
              contineatur in his verbis, <quote xml:id="ta-l4d3q1-Qd1e443">ego te baptizo in nomine patris et filii et spiritus
                sancti</quote>. Actio enim magis debet attribui principali agenti quam secundario.
              Sed principalis baptizans est Christus, ut patet Joan. 1, 33, ubi dicitur: <quote xml:id="ta-l4d3q1-Qd1e446">hic
                est qui baptizat</quote>; homo autem est tantum minister Baptismi. Ergo magis debuit
              dici, Christus te baptizat etc. quam <quote xml:id="ta-l4d3q1-Qd1e449">ego te baptizo</quote>.</p>
            <p xml:id="ta-l4d3q1-d1e453">Praeterea, secundum grammaticos in verbis primae et secundae personae intelligitur
              nominativus certus et determinatus. Sed baptizo est verbum primae personae. Ergo non
              fuit necessarium quod adderetur ego.</p>
            <p xml:id="ta-l4d3q1-d1e456">Praeterea, sacramenta habent a divina institutione efficaciam et virtutem. Sed ex
              forma quam dominus tradidit Matth. ult. 19, ubi dicitur, <quote xml:id="ta-l4d3q1-Qd1e458" source="http://scta.info/resource/mt28_19">docete omnes
                gentes</quote>, non potest haberi quod <quote xml:id="ta-l4d3q1-Qd1e461">ego te baptizo</quote> sit de forma
              Baptismi: quia hoc participium <quote xml:id="ta-l4d3q1-Qd1e464">baptizantes</quote>, ponitur ibi ad designandum
              exercitium actus; non quasi pars formae. Ergo videtur quod non sit de necessitate
              formae.</p>
            <p xml:id="ta-l4d3q1-d1e468">Praeterea, simul dominus praecepit actum docendi et baptizandi, Matth. ult. Sed non
              exigitur ad docendum quod sacerdos dicat, ego te doceo. Ergo similiter non exigitur ad
              Baptismum quod dicat, <quote xml:id="ta-l4d3q1-Qd1e470">ego te baptizo</quote>.</p>
            <p xml:id="ta-l4d3q1-d1e475">Praeterea, verba non debent dirigi ad eum qui non est verborum sensus perceptivus.
              Sed quandoque baptizatus non potest percipere sensum verborum, sicut patet quando puer
              baptizatur. Ergo non debet dicere, baptizo te, sed, baptizo Joannem.</p>
            <p xml:id="ta-l4d3q1-d1e478">Praeterea, hoc videtur ex modo loquendi quo dominus usus est, ponens baptizandos in
              tertia persona dicens: <quote xml:id="ta-l4d3q1-Qd1e480">baptizantes eos</quote>.</p>
            <p xml:id="ta-l4d3q1-d1e484">Praeterea, materia sacramenti non minus est de essentia sacramenti quam suscipiens
              illud sacramentum. Sed nulla mentio fit in forma de aqua, quae est materia sacramenti.
              Ergo non debet fieri mentio de recipiente, ut dicatur: <quote xml:id="ta-l4d3q1-Qd1e486">baptizo te</quote>.</p>
            <p xml:id="ta-l4d3q1-d1e490">Praeterea, Baptismus a passione Christi efficaciam habet, et figura est mortis
              Christi, ut patet Rom. 6. Ergo potius debuit in Baptismi forma fieri mentio de fide
              passionis quam de fide Trinitatis.</p>
            <p xml:id="ta-l4d3q1-d1e493">Praeterea, omne illud in quo personae non conveniunt, debet de eis pluraliter dici.
              Sed personae distinguuntur quantum ad nomen: quia nomen filii patri non convenit, nec
              e converso. Ergo non debuit dici: <quote xml:id="ta-l4d3q1-Qd1e495">in nomine patris</quote> etc., sed: in
              nominibus.</p>
          </div>
          <div xml:id="ta-l4d3q1-Dd1e500">
            <head xml:id="ta-l4d3q1-Hd1e502">Quaestiuncula 2</head>
            <p xml:id="ta-l4d3q1-d1e505">Ulterius. Videtur quod liceat ea quae in hac forma ponuntur, mutare sine praejudicio
              Baptismi. Graeci enim hanc formam baptizandi habent: <quote xml:id="ta-l4d3q1-Qd1e507">baptizatur servus Christi
                Nicolaus in nomine patris et filii et spiritus sancti</quote>. Sed apud omnes est
              unum Baptisma. Ergo et noster similiter Baptismus fieri posset.</p>
            <p xml:id="ta-l4d3q1-d1e511">Praeterea, hoc quod dicit: <quote xml:id="ta-l4d3q1-Qd1e513">ego baptizo te</quote>, ponitur in forma ad
              exprimendum Baptismi actum. Sed actus Baptismi potest effici ab uno et duobus et in
              unum et in duos. Ergo potest fieri mutatio formae, ut dicatur: nos baptizamus vos.</p>
            <p xml:id="ta-l4d3q1-d1e517">Praeterea, Ecclesia est ejusdem potestatis nunc cujus erat primitiva Ecclesia quantum
              ad sacramentorum dispensationem. Sed primitiva Ecclesia mutavit formam Baptismi: quia
              baptizabant in nomine Christi, sicut in Act. legitur. Ergo et nunc Ecclesia formam
              mutare posset.</p>
            <p xml:id="ta-l4d3q1-d1e520">Praeterea, tres personae in forma Baptismi ponuntur ad exprimendum fidem Trinitatis.
              Sed ita exprimeretur fides Trinitatis, si diceretur: in nomine Trinitatis, sicut si
              dicitur: <quote xml:id="ta-l4d3q1-Qd1e522">in nomine patris et filii et spiritus sancti</quote>. Ergo potest ita
              mutatio fieri ut dicatur: in nomine Trinitatis.</p>
            <p xml:id="ta-l4d3q1-d1e527">Praeterea, virtus sacramentaria non consistit in verbis, nisi secundum quod ad
              significationem referuntur: alias non esset virtutis alicujus nisi in una lingua, quia
              voces non sunt eaedem apud omnes. Sed idem significat pater quod genitor, et filius
              quod genitus, et spiritus sanctus quod ab utroque procedens. Ergo potest hoc modo
              fieri mutatio, ut dicatur: in nomine genitoris, et geniti, et procedentis ab
              utroque.</p>
            <p xml:id="ta-l4d3q1-d1e530">Praeterea, qui corrumpit verba mutat litteras et syllabas, et per consequens
              dictiones. Sed infra, dist. 6, dicitur, quod reputatur Baptismus, quamvis aliquis
              verba corrupte proferat. Ergo potest fieri formae mutatio.</p>
          </div>
          <div xml:id="ta-l4d3q1-Dd1e534">
            <head xml:id="ta-l4d3q1-Hd1e536">Quaestiuncula 3</head>
            <p xml:id="ta-l4d3q1-d1e539">Ulterius. Videtur quod non possit aliquid addi vel minui. Non enim est minor
              necessitas in verbis quae pertinent ad formas sacramentorum, quam in verbis sacrae
              Scripturae. Sed in verbis sacrae Scripturae non licet addere vel minuere, ut patet
              Apocal. ult. Ergo nec verbis formarum in sacramentis.</p>
            <p xml:id="ta-l4d3q1-d1e542">Praeterea, in formis naturalibus ita est quod differentia addita vel subtracta variat
              speciem. Ergo et si in formis sacramentorum aliquid addatur vel subtrahatur, tolletur
              ratio illius sacramenti.</p>
            <p xml:id="ta-l4d3q1-d1e545">Praeterea, Ariani non mutabant formam istam nisi per additionem. Dicebant enim:
                <quote xml:id="ta-l4d3q1-Qd1e547">in nomine patris majoris et filii minoris</quote>; et propter hoc non
              reputabantur baptizati. Ergo non licet addere vel diminuere in forma.</p>
            <p xml:id="ta-l4d3q1-d1e551">Sed contra, in littera habetur ab Ambrosio quod si fides totius Trinitatis corde
              teneatur et una tantum persona sit nominata, sit Baptisma verum. Ergo licet aliquid de
              forma subtrahere.</p>
            <p xml:id="ta-l4d3q1-d1e555">Praeterea, actus baptizandi ponitur in forma ad excitandum attentionem. Ergo, ut
              videtur, licet addere verbum intentionem signans, ut dicatur: intendo te
              baptizare.</p>
          </div>
          <div xml:id="ta-l4d3q1-Dd1e560">
            <head xml:id="ta-l4d3q1-Hd1e562">Quaestiuncula 4</head>
            <p xml:id="ta-l4d3q1-d1e565">Ulterius. Videtur quod non possit fieri interpositio vel transpositio. Quia Baptismus
              est unus actus: unus autem est actus qui est continuus, ut dicitur in 5 physicorum.
              Sed interruptio tollit continuitatem Baptismi. Ergo tollit unitatem ejus; ergo non
              debet fieri aliqua interruptio.</p>
            <p xml:id="ta-l4d3q1-d1e568">Praeterea, sicut ad fidem Trinitatis pertinent tres personae, ita et personarum ordo.
              Sed in translatione variatur ordo. Ergo corrumpitur forma.</p>
            <p xml:id="ta-l4d3q1-d1e571">Sed contra est, quia transposita nomina et verba idem significant.</p>
          </div>
          <div xml:id="ta-l4d3q1-Dd1e575">
            <head xml:id="ta-l4d3q1-Hd1e577">Quaestiuncula 1</head>
            <p xml:id="ta-l4d3q1-d1e580">Respondeo dicendum ad primam quaestionem, quod forma completiva rei media est
              quodammodo inter materiam quam perficit, et causam efficientem a qua producitur, ut
              virtus efficientis mediante forma ad materiam traducatur. Et quia medium complectitur
              aliquo modo utrumque extremorum, ideo forma Baptismi continet et principale efficiens,
              unde Baptismus efficaciam habet, et materiam Baptismi proximam quae est actus
              ablutionis; et ideo ponitur: <quote xml:id="ta-l4d3q1-Qd1e582">in nomine patris et filii et spiritus
                sancti</quote>, tamquam principale efficiens, a quo Baptismus efficaciam habet; et
              ponitur actus materialis cum iis quae circumstant ipsum scilicet conferens et
              recipiens, in hoc quod dicitur: <quote xml:id="ta-l4d3q1-Qd1e585">ego baptizo te</quote>.</p>
            <p xml:id="ta-l4d3q1-d1e589">Ad primum ergo dicendum, quod principale agens significatur in invocatione Trinitatis
              quae invisibiliter agit, et ideo relinquebatur ut circa actum materialem poneretur
              agens secundarium, scilicet minister sacramenti.</p>
            <p xml:id="ta-l4d3q1-d1e592">Ad secundum dicendum, quod formae sacramentorum non accipiuntur ut voces
              significativae tantum, sed ut effectivae. Et quia nihil agit nisi secundum quod
              perfectum est, ideo de integritate formae baptismalis est ut ponatur totum quod ad
              Baptismum requiritur, quamvis unum ex alio intelligi possit.</p>
            <p xml:id="ta-l4d3q1-d1e595">Ad tertium dicendum, quod in verbis illis dominus principaliter non intendit tradere
              formam sacramenti, quia prius eis tradiderat, quando baptizabant etiam ante passionem;
              sed intendit eis praecipere actum baptizandi secundum formam prius eis traditam; et
              ideo ex verbis illis potest probabiliter accipi forma praedicta, quamvis non expresse
              ibi ponatur.</p>
            <p xml:id="ta-l4d3q1-d1e599">Ad quartum dicendum, quod quia Baptismus est sacramentum necessitatis, et in
              sacramento requiritur intentio; ideo oportet exprimi omnia quae intentionem
              determinant ad actum illum; non autem sic in aliis actibus, in quibus non est tantum
              periculum, si intentio non adsit. Vel dicendum, quod alii actus habent efficaciam ex
              ipso suo exercitio tantum, sed actus baptizandi habet efficaciam ex forma verborum. Et
              quia talis efficacia est sacramentalis, idcirco oportet quod verba formae significando
              efficaciam actui praebeant; et ideo oportet baptizantem actum suum verbo significare,
              quamvis hoc in aliis actibus non reperiatur.</p>
            <p xml:id="ta-l4d3q1-d1e602">Ad quintum dicendum, quod ratio illa tenet de illis verbis quae proferuntur causa
              significationis tantum, non autem de illis quae proferuntur causa efficiendi, quae
              etiam oportet ad res non intelligentes proferri, ut effectus verborum determinetur ad
              res illas; unde etiam dicitur: <quote xml:id="ta-l4d3q1-Qd1e604">exorcizo te creatura salis</quote>.</p>
            <p xml:id="ta-l4d3q1-d1e608">Ad sextum dicendum, quod dominus praecipiebat actum Baptismi, ut absentium; et ideo
              oportebat quod uteretur tertia persona: secus autem est de illis qui exercent actum
              illum in praesentes.</p>
            <p xml:id="ta-l4d3q1-d1e611">Ad septimum dicendum, quod aqua comprehenditur in distinctione Baptismi: quia
              Baptismus nihil aliud est quam ablutio facta in aqua; et ideo esset nugatio, si iterum
              poneretur.</p>
            <p xml:id="ta-l4d3q1-d1e614">Ad octavum dicendum, quod actio semper magis attribuitur principali agenti, quia
              efficacius imprimit ad agendum. Tota enim virtus mediae causae est a prima, sed non
              convertitur: quia prima causa a qua Baptismus efficaciam habet, auctoritative est
              Trinitas; passio autem Christi causa secundaria et meritoria; ideo magis fit mentio de
              Trinitate quam de passione.</p>
            <p xml:id="ta-l4d3q1-d1e617">Ad nonum dicendum, quod nomen non competit voci nisi secundum quod facit notitiam de
              re; nomen enim dicitur quasi notamen. Notitiam autem habemus de Trinitate per fidem.
              Et quia est una fides Trinitatis, et una confessio Dei, quamvis sint diversae voces
              significantes tres personas; ideo dicitur: <quote xml:id="ta-l4d3q1-Qd1e619">in nomine</quote>, quasi in
              invocatione, quae fit per professionem exteriorem interioris fidei.</p>
          </div>
          <div xml:id="ta-l4d3q1-Dd1e624">
            <head xml:id="ta-l4d3q1-Hd1e626">Quaestiuncula 2</head>
            <p xml:id="ta-l4d3q1-d1e629">Ad secundam quaestionem dicendum, quod quia sacramenta efficaciam habent ex
              institutione divina, et principalius est in sacramentis forma quam etiam materia; ideo
              sicut nulli licet mutare sacramentum, vel aliquod novum instituere, ita nulli licet
              mutare formam sacramenti quantum ad id quod est de essentia formae absque speciali
              consilio spiritus sancti, qui virtutem suam illis verbis non alligavit: et si mutatur,
              nihil agitur; et praeter hoc culpa incurritur. Si autem aliquid pertinet ad formam ex
              determinatione Ecclesiae, si illud mutatur, nihilominus est sacramentum, sed culpa
              incurritur. In forma autem baptismali essentialius est quod exprimit causam agentem, a
              qua est tota efficacia, quam quod exprimit actum exercitum; et ideo quantum ad omnes
              invocatio Trinitatis est de essentia formae, nec aliqui quantum ad hoc formam mutare
              possunt. Quidam vero dicebant, quod actus exercitus non est de essentia formae, et
              quod in illa invocatione Trinitatis essentia formae consistit; quos refellit
              auctoritas Alexandri Papae, qui dicit, quod non est Baptismus illud lavacrum quo
              aliquis in nomine patris et filii et spiritus sancti nihil addendo baptizatur.</p>
            <p xml:id="ta-l4d3q1-d1e632">Ad primum ergo dicendum, quod secundum opinionem Graecorum, de necessitate formae est
              actus Baptismi quantum ad significatum, sed non quantum ad consignificatum. Persona
              autem baptizans per ministerium non est de necessitate formae, quia ex eo Baptismus
              efficaciam non habet; sed persona recipiens est de necessitate formae, quia actus ad
              suscipientem terminatur; et ideo differunt in forma a nobis quantum ad tria. Primo,
              quia personam ministri in forma non exprimunt; et hoc dicunt ad removendum errorem qui
              fuit in primitiva Ecclesia, qui efficaciam Baptismi baptizanti attribuebat, ut patet
              Corinth. 3. Secundo in hoc quod significant actum sub alia persona, scilicet tertia,
              et sub alio modo, scilicet subjunctivo vel optativo, ad significandum quod actus
              interior expectatur ab extra. Tertio quia personam ponunt in nominativo casu, et in
              tertia persona; quia quandoque baptizatus non habet intellectum ut ad eum possit
              dirigi sermo. Utrum autem ipsi mutent aliquid quod sit de substantia formae, ut sic
              oporteat rebaptizari, quamvis quidam dicant hoc, non tamen est determinatum, sed
              dubium apud quosdam, quibus videtur quod sufficiat actum Baptismi significare ad
              perfectionem sacramenti, et quod consignificationis determinatio sit ex Ecclesiae
              institutione. Hoc autem certum quod forma qua nos utimur, melior est: tum quia
              perfectior est, ut patet ex supradictis; tum quia magis consonat verbis Evangelii quod
              ministros baptizantes dicit; tum propter auctoritatem Ecclesiae, quae hanc formam
              tradit, quae nunquam a vera fide legitur declinasse, hanc formam ab apostolis
              retinens; et ideo non licet, praecipue Latinis, in forma Graecorum baptizare: quod si
              praesumerent, secundum quosdam non esset Baptismus, secundum quosdam autem esset, sed
              graviter peccarent.</p>
            <p xml:id="ta-l4d3q1-d1e635">Ad secundum dicendum, quod unus actus qui uno agente expleri potest, non progreditur
              a pluribus agentibus simul, et ideo unus baptizans, cum ipse solus baptizare possit,
              debet significare actum suum non ut a pluribus exeuntem, sed ut a se solo; et ideo non
              potest dici, nos baptizamus; sed secundum quosdam dici potest, <quote xml:id="ta-l4d3q1-Qd1e637">ego baptizo
                vos</quote>, si necessitas adsit. Nec est aliqua mutatio formae, quantum ad
              significationem, quia plurale non est nisi singulare geminatum. Potest et alia ratio
              assignari, quia baptizo vos, idem est quod baptizo te et te; et ideo per hoc non fit
              mutatio formae quantum ad sensum, sed solum quantum ad vocem. Sed nos baptizamus, idem
              est quod ego et ille; non autem ego et ego. Unde non omnino est idem; et ideo qui
              dicit, nos baptizamus, nihil facit; qui autem dicit, baptizo vos, si simul plures
              baptizaret, baptizatum est; sed peccat, nisi ex magna necessitate faciens.</p>
            <p xml:id="ta-l4d3q1-d1e641">Ad tertium dicendum, quod forma quam dominus tradidit, non fuit ab apostolis mutata
              quantum ad intellectum: quia in Christi nomine tota Trinitas intelligitur, ut in
              littera habetur, sed solum quantum ad vocem: et hoc est quod quidam dicunt, quod est
              mutata forma sensibilis, sed non intelligibilis. Nec hoc ipsum potuissent, nisi ex
              familiari consilio spiritus sancti. Ratio autem mutationis fuit, ut nomen Christi
              amabile redderetur, si in ejus nomine Baptismus fieret: et hoc etiam Ecclesia nunc
              posset, si speciale praeceptum a spiritu sancto haberet; non autem propria
              auctoritate. Et quia illius mutationis causa fuit conveniens illi tempori, ideo
              cessante causa, cessat effectus: et modo non esset Baptismus; si quis in Christi
              nomine baptizaret, ut communiter dicitur; quamvis quidam contrarium dicant.</p>
            <p xml:id="ta-l4d3q1-d1e645">Ad quartum dicendum, quod in nomine Trinitatis non exprimuntur ipsae personae, sed
              solum numerus personarum; et ideo non sufficit dicere, in nomine Trinitatis; nec esset
              Baptismus, si diceretur.</p>
            <p xml:id="ta-l4d3q1-d1e648">Ad quintum dicendum, quod genitor non significat personam patris sicut hypostasim
              subsistentem, ut hoc nomen pater, sed per modum actus; et ideo non est eadem
              significatio, si dicatur in nomine genitoris, et in nomine patris; et similis ratio
              est de aliis. Quamvis autem non sit eadem vox in Graeco et Latino, tamen est eadem
              vocis significatio; et in qualibet lingua verba illa pertinent ad formam quae
              principalius sunt instituta ad signandum personas illas.</p>
            <p xml:id="ta-l4d3q1-d1e651">Ad sextum dicendum, quod qui corrupte profert verba, aut hoc facit ex industria; et
              sic non videtur intendere quod Ecclesia intendit, unde non est Baptismus: aut hoc
              facit ex ignorantia vel defectu linguae; et tunc dicitur quod si sit tanta corruptio
              quod omnino auferat sensum locutionis, non est Baptismus; si autem sensus locutionis
              remaneat, tunc erit Baptismus; et hoc praecipue accidit quod sensus non mutatur,
              quando fit corruptio in fine: quia ex parte finis mutatio variat consignificationem,
              non autem significationem, ut grammatici dicunt. Sed mutatio ex parte principii variat
              significationem; unde corruptio talis, maxime si sit magna, omnino sensum locutionis
              auferret. Quando autem sensus locutionis aliquo modo manet, tunc quamvis mutetur forma
              quantum ad sonum sensibilem, non tamen mutatur quantum ad significationem: quia
              quamvis oratio corrupte prolata nihil significet ex veritate impositionis, significat
              tamen ex accommodatione usus.</p>
          </div>
          <div xml:id="ta-l4d3q1-Dd1e655">
            <head xml:id="ta-l4d3q1-Hd1e657">Quaestiuncula 3</head>
            <p xml:id="ta-l4d3q1-d1e660">Ad tertiam quaestionem dicendum, quod de subtractione hoc certum est, quod si
              subtrahatur aliquid quod sit de essentia formae, non est Baptismus, et ille qui
              baptizat, graviter peccat. Et quia apud omnes invocatio Trinitatis est de essentia
              formae ideo hoc nullo modo subtrahi potest. Sed quidam dicunt, quod expressio actus
              non est de substantia formae; unde si subtrahatur, facta sola Trinitatis invocatione,
              erit Baptismus, quamvis peccet baptizans. Sed contra hoc est decretalis Alexandri
              Papae tertii qui dicit, quod si quis puerum in aqua ter merserit dicendo, <quote xml:id="ta-l4d3q1-Qd1e662">in
                nomine patris et filii et spiritus sancti</quote>, si non dicat: <quote xml:id="ta-l4d3q1-Qd1e665">ego baptizo
                te</quote>, talis immersio non facit Baptisma. Oportet enim quod per formam virtus
              Trinitatis invocatae ad materiam propositam determinetur, quod fit in expressione
              actus. Similiter etiam expressio personae baptizatae est de substantia formae, quia
              per eam determinatur actus ad hunc Baptismum; et ideo si subtrahatur, non erit
              Baptismus. Sed expressio personae baptizantis dicitur quod non est de forma quantum ad
              necessitatem sacramenti, sed ex institutione Ecclesiae, ut intentio magis referatur ad
              actum illum; et ideo si omittatur, erit Baptismus, sed peccat omittens. De additione
              vero duo sunt observanda. Primum est ex parte addentis. Quia si adderet, intendens
              illud esse de forma, quasi volens per hoc novum ritum adducere, constat quod non
              intendit proferre formam qua utitur Ecclesia, et ita nec facere quod Ecclesia facit:
              quare non esset Baptismus. Secus autem est, si quis ex aliqua causa adderet, ut ex
              devotione quadam. Secundum est ex parte ejus quod additur: quod si est corruptivum
              formae, tunc non est Baptismus; si autem non, est Baptismus secundum quosdam; sicut si
              dicatur, <quote xml:id="ta-l4d3q1-Qd1e668">in nomine patris majoris et filii minoris</quote>, corrumpitur fides
              quam forma profitetur. Si autem addatur, <quote xml:id="ta-l4d3q1-Qd1e671">et beatae Mariae</quote>, quidam
              dicunt quod non est Baptismus, quia non fit Baptismus in virtute beatae Mariae: fieret
              autem si diceretur; <quote xml:id="ta-l4d3q1-Qd1e674">et beata Maria juvet puerum istum</quote>, vel aliquod
              hujusmodi. Alii autem dicunt et probabilius, quod esset Baptismus etiam primo modo
              additione facta. Quia secundum Magistrum: <quote xml:id="ta-l4d3q1-Qd1e678">in nomine patris</quote>, idem est
              quod in invocatione. Potest autem in invocatione beatae Mariae fieri Baptismus, cum
              invocatione Trinitatis; non quasi ex virtute ejus efficaciam habeat Baptismus, sicut
              habet ex virtute Trinitatis, sed ut ejus intercessio baptizato proficiat ad salutem.
              Quidam autem addunt tertium considerandum: dicunt enim, quod si fiat additio in medio
              vel in principio, non est Baptismus; si autem in fine, est Baptismus. Sed hoc nullam
              videtur habere rationem. Unde secundum alios qualitercumque fiat additio non refert,
              dummodo non sit contraria formae, et baptizans non intendat mutare ritum Baptismi.</p>
            <p xml:id="ta-l4d3q1-d1e682">Ad primum ergo dicendum, quod illud dicitur contra haereticos qui addebant
              Scripturae, vel minuebant ex ea propter fidei corruptionem; et similiter in proposito
              additio vel subtractio corrumpens formam tollit Baptisma.</p>
            <p xml:id="ta-l4d3q1-d1e685">Ad secundum dicendum, quod hoc est verum de differentia essentiali, non autem de
              accidentali. Unde si subtrahatur aliquid de essentia formae existens, vel addatur
              aliquid non de essentia formae, ac si sit de essentia formae, non erit Baptismus.</p>
            <p xml:id="ta-l4d3q1-d1e688">Ad tertium dicendum, quod additio illa corrumpebat fidem Trinitatis quam exprimit
              forma; et ideo corrumpebat formam.</p>
            <p xml:id="ta-l4d3q1-d1e692">Ad quartum dicendum, quod secundum quosdam sufficiebat quantum ad invocationem
              Trinitatis, ut nihil minueretur de forma intelligibili, quamvis minueretur de forma
              sensibili, quia in una persona omnes intelliguntur. Ideo dicebant; quod una persona
              nominata plenus esset Baptismus, si fides interius plena esset. Sed quia fides
              personae baptizantis vel infidelitas nihil prodest nec nocet ad Baptismum, qui fit in
              fide Ecclesiae; ideo quasi communiter modo dicitur, quod oportet omnes tres personas
              exprimi; et ideo ad verbum Ambrosii multipliciter respondetur. Quidam enim dicunt,
              quod cum dicit: <quote xml:id="ta-l4d3q1-Qd1e694">plenum fit sacramentum</quote>, ponit sacramentum pro fide:
              quia qui unam tantum personam confitetur, si alias corde teneat, plenam habet fidem.
              Quidam vero dicunt, quod intelligitur quantum ad plenitudinem ipsius sacramenti quam
              habet ex fide: quod patet ex hoc quod dicit: <quote xml:id="ta-l4d3q1-Qd1e697">plenum est fidei
                sacramentum</quote>; vel quod intelligatur secundum quosdam in casu quando una
              persona nominata, puer vel sacerdos moreretur (creditur enim quod invisibilis sacerdos
              suppleret defectum), vel in casu simili, in quo apostoli in nomine Christi
              baptizabant; et hoc magis consonat verbis ejus.</p>
            <p xml:id="ta-l4d3q1-d1e701">Ad quintum dicendum, quod qui intendit aliquid facere, non est consequens quod faciat
              illud; unde esset ad corruptionem formae: ego intendo te baptizare.</p>
          </div>
          <div xml:id="ta-l4d3q1-Dd1e705">
            <head xml:id="ta-l4d3q1-Hd1e707">Quaestiuncula 4</head>
            <p xml:id="ta-l4d3q1-d1e710">Ad quartam quaestionem dicendum, quod cum forma verborum consistat in tribus,
              scilicet significatione, integritate verborum, et ordine; quidam dicunt, quod quidquid
              horum mutetur vel varietur, non erit Baptismum. Sed quia formae sacramentorum sunt
              quaedam fidei professiones, fidem autem non profitentur verba formae nisi ratione suae
              significationis; ideo alii dicunt, quod dummodo servetur intellectus vel implicite vel
              explicite, etiam si non esset vocum integritas nec ordo, idem erit Baptismus. Sed quia
              sacramentum quantum ad formam et materiam debet esse ejusdem signum, ideo alii dicunt
              medio modo, quod requiritur et significatio plena, et verba integra quae sunt de
              essentia formae. Si autem ordo, vel aliquid circa verba mutetur quod non tollit nec
              significationem nec integritatem verborum, erit Baptismus.</p>
            <p xml:id="ta-l4d3q1-d1e713">Et secundum hoc ad primum dicendum, quod si fiat tanta interruptio quod intercipiat
              intentionem baptizantis, tunc non erit una forma; et ideo utraque per se erit
              imperfecta, nec sufficit ad Baptismum; sicut si dicatur: <quote xml:id="ta-l4d3q1-Qd1e715">in nomine
                patris</quote>, et interponat longam fabulam, et postea dicat, <quote xml:id="ta-l4d3q1-Qd1e718">et
                filii</quote>. Si autem ita fiat parva interruptio, vel verbi non corrumpentis
              formam, ut si dicatur: in nomine patris omnipotentis; aut silentii, aut tussis, vel
              alicujus hujusmodi, quod intentionem non discontinuet; tunc erit ab unitate
              intentionis unitas formae. Constat enim quod continuitas formae ex vocibus unitatem
              habere non potest, cum oratio sit quantitas discreta.</p>
            <p xml:id="ta-l4d3q1-d1e722">Ad secundum dicendum, quod quidam dicunt, quod si sit talis ordo qui mutet
              intellectum, non fit Baptismus; ut si dicatur: <quote xml:id="ta-l4d3q1-Qd1e724">in nomine patris baptizo te, et
                filii et spiritus sancti</quote>. Si autem non mutetur intellectus, erit Baptismus,
              ut si dicatur: <quote xml:id="ta-l4d3q1-Qd1e727">in nomine patris et filii et spiritus sancti baptizo te</quote>.
              Alii vero dicunt, quod qualitercumque mutetur ordo verborum, non videtur intellectus
              mutari; et ideo erit Baptismus, quamvis peccet transponens. Et secundum hoc dicendum,
              quod ordo personarum non est quo una sit prior altera, sed quo una est ex altera; quem
              ordinem ipsa nomina personarum ostendunt, quocumque ordine proferantur.</p>
          </div>
        </div>
        <div xml:id="ta-l4d3q1-Dd1e733" type="articulus">
          <head xml:id="ta-l4d3q1-Hd1e735">Articulus 3</head>

          <head xml:id="ta-l4d3q1-Hd1e738" type="question-title">Utrum Baptismus debeat fieri in aqua</head>
          <div xml:id="ta-l4d3q1-Dd1e741">
            <head xml:id="ta-l4d3q1-Hd1e743">Quaestiuncula 1</head>
            <p xml:id="ta-l4d3q1-d1e746">Ad tertium sic proceditur. Videtur quod Baptismus non debeat fieri in aqua. Ex
              similibus enim causis similes effectus producuntur. Sed Baptismus habet similem
              effectum cum circumcisione. Cum ergo aqua in nullo conveniat cum instrumento
              circumcisionis, videtur quod non congrue fiat Baptismus in aqua.</p>
            <p xml:id="ta-l4d3q1-d1e749">Praeterea, secundum Damascenum, et Dionysium, Baptismus habet vim illuminativam, et
              in eo spiritus sanctus datur, et homo in filium Dei regeneratur. Sed ignis inter alia
              elementa plus habet de luce, et per eum ratione caloris spiritus sanctus, qui est
              caritas, significatur, et secundum Dionysium in fine Cael. Hier., ignis maxime
              deiformitatem significat. Ergo Baptismus debet fieri in igne, et non in aqua.</p>
            <p xml:id="ta-l4d3q1-d1e752">Praeterea, secundum Damascenum, Baptismus est principium vitae, et est sacramentum
              maximae necessitatis. Sed aer habet maximam convenientiam cum vita, quia calidus est
              et humidus, et est communissimum elementum, ut nulli propter ejus penuriam posset esse
              periculum, sicut quandoque parvulis est periculum propter defectum aquae. Ergo
              Baptismus debuit in aere fieri, et non in aqua.</p>
            <p xml:id="ta-l4d3q1-d1e755">Praeterea, per Baptismum configuramur sepulturae Christi; Rom. 6. Sed Christus in
              terra sepultus est. Ergo Baptismus debet in terra fieri, et non in aqua.</p>
            <p xml:id="ta-l4d3q1-d1e759">Praeterea, oleum et vinum ablutiva sunt, et laetificantia, et impinguantia. Sed
              Baptismus praeter ablutionem peccatorum, pinguedinem et laetitiam spiritualem tribuit.
              Ergo in his liquoribus fieri debet.</p>
            <p xml:id="ta-l4d3q1-d1e762">Praeterea, sacramenta de latere Christi fluxerunt. Sed sicut fluxit aqua, sic et
              sanguis. Ergo in sanguine debet fieri Baptismus.</p>
            <p xml:id="ta-l4d3q1-d1e765">Sed contra est quod dicitur Joan. 3, 5: <quote xml:id="ta-l4d3q1-Qd1e767">nisi quis renatus fuerit ex aqua et
                spiritu sancto, non potest introire in regnum Dei</quote>.</p>
            <p xml:id="ta-l4d3q1-d1e771">Praeterea, reparatio debet creationi respondere. Sed in creatione mundi spiritus
              domini commemoratur primo super aquas ferri, et ex aquis primo animam viventem
              produxisse, ut patet Genes. 1. Ergo et spiritus sanctus in opere reparationis primo
              dari debet in aqua, et per illum spiritualis vita; et sic Baptismus in aqua fieri
              debet, quod est principium alterius vitae, et per quod primitias spiritus
              accepimus.</p>
          </div>
          <div xml:id="ta-l4d3q1-Dd1e775">
            <head xml:id="ta-l4d3q1-Hd1e777">Quaestiuncula 2</head>
            <p xml:id="ta-l4d3q1-d1e780">Ulterius. Videtur quod non debeat fieri in aqua simplici. Quia medicina debet esse
              infirmis proportionata. Sed nos, quibus medicina Baptismi adhibetur, habemus corpus ex
              elementis mixtum. Ergo aqua Baptismi non debet esse elementum simplex.</p>
            <p xml:id="ta-l4d3q1-d1e783">Praeterea, sacramenta fluxerunt de latere Christi dormientis in cruce. Sed de latere
              ejus non est probabile fluxisse aquam quae sit purum elementum, cum tale quid in
              corporibus mixtis non inveniatur. Ergo non debet in aqua simplici Baptismus fieri.</p>
            <p xml:id="ta-l4d3q1-d1e786">Praeterea, pura elementa, secundum philosophos, non sunt in extremis, sed in mediis
              elementorum: quia in extremis alterant se invicem. Si ergo oporteret in aqua simplici
              Baptismum fieri, non posset apud nos fieri.</p>
            <p xml:id="ta-l4d3q1-d1e789">Praeterea, constat quod aqua maris non est simplex aqua, quod ejus amaritudo et
              salsedo demonstrat, quae ex terrestri mixto contingit. Sed in aqua maris potest fieri
              Baptismus. Ergo non requiritur aqua simplex.</p>
            <p xml:id="ta-l4d3q1-d1e793">Praeterea, aqua competit Baptismo ratione ablutionis. Sed quaedam aqua mixta magis
              abluit, sicut lixivium et hujusmodi. Ergo magis Baptismo competit.</p>
            <p xml:id="ta-l4d3q1-d1e796">Sed contra est quod mixtum neutrum miscibilium est. Si ergo fiat Baptismus in aqua
              mixta, non fieret in aqua; quod esset contra doctrinam Evangelii.</p>
          </div>
          <div xml:id="ta-l4d3q1-Dd1e800">
            <head xml:id="ta-l4d3q1-Hd1e802">Quaestiuncula 3</head>
            <p xml:id="ta-l4d3q1-d1e805">Ulterius. Videtur quod non in qualibet aqua simplici possit fieri Baptismus. Dominus
              enim tactu mundissimae suae carnis vim regenerativam contulit aquis. Sed non tetigit
              nisi aquas Jordanis. Ergo solae illae aquae habent vim regenerativam; et ita non in
              qualibet aqua potest fieri Baptismus.</p>
            <p xml:id="ta-l4d3q1-d1e808">Praeterea, Baptismus non potest fieri nisi in aqua verbo vitae sanctificata. Si ergo
              Baptismus fieret in mari, vel in aliquo fluvio, tota aqua fluminis esset sanctificata;
              quod videtur absurdum.</p>
            <p xml:id="ta-l4d3q1-d1e811">Praeterea, quaedam aquae non habent vim abluendi, sed magis deturpant, sicut aquae
              paludum. Ergo videtur quod in hujusmodi aquis non possit fieri Baptismus.</p>
            <p xml:id="ta-l4d3q1-d1e814">Sed contra est, quia materia Baptismi debet esse communis: quia Baptismus est
              sacramentum maximae necessitatis. Sed hoc non esset, nisi in qualibet aqua Baptismus
              fieri posset. Ergo in qualibet aqua potest fieri Baptismus.</p>
          </div>
          <div xml:id="ta-l4d3q1-Dd1e819">
            <head xml:id="ta-l4d3q1-Hd1e821">Quaestiuncula 1</head>
            <p xml:id="ta-l4d3q1-d1e824">Respondeo dicendum ad primam quaestionem, quod ex institutione divina necessarium est
              Baptismum in aqua fieri. Possunt autem institutionis accipi sex rationes. Prima est,
              quia aqua ratione diaphaneitatis habet aliquid de lumine, et ita competit Baptismo qui
              habet vim illuminativam, secundum quod in eo gratia confertur. Secunda est, quia
              ratione humiditatis habet vim ablutivam; et ideo competit Baptismo, in quo sordes
              culpae mundantur. Tertia est, quia ratione frigiditatis habet vim refrigerandi; et
              ideo competit Baptismo, in quo incendium fomitis mitigatur. Quarta est, quia, ut
              dicitur in 17 de animalibus, aqua maxime competit generationi et augmentationi rerum
              viventium; unde et in principio mundi ex aqua primitus animalia producta sunt; et sic
              competit Baptismo, inquantum est regeneratio in spiritualem vitam. Quinta est, quia in
              omnibus mundi partibus aqua invenitur. Sexta, quia est res quae de facili ab omnibus
              haberi potest sine magno pretio. Et hae duae competunt Baptismo prout est sacramentum
              necessitatis.</p>
            <p xml:id="ta-l4d3q1-d1e827">Ad primum ergo dicendum, quod neque circumcisio neque Baptismus tollunt originalem
              culpam ex virtute naturali ipsarum rerum, sed inquantum significant aliquid
              spirituale; et in significatione communicat aqua cum instrumento circumcisionis, quia
              in utroque fit ablatio alicujus.</p>
            <p xml:id="ta-l4d3q1-d1e830">Ad secundum dicendum, quod ignis habet lucem ex se et calorem, qui est qualitas
              activa; et quia spiritus sanctus est primum agens deiformitatem in Baptismo, et primum
              illuminans, sed Baptismus est sicut quaedam instrumentalis causa, ideo spiritui sancto
              competit figurari per ignem, sed Baptismo per aquam, qua mediante transfunditur lumen
              a spiritu sancto in animam, sicut per diaphanum lumen corporale ad sensum.</p>
            <p xml:id="ta-l4d3q1-d1e833">Ad tertium dicendum, quod quamvis aer communicet cum vita, non tamen aer generationi
              viventium, sicut aqua, competit; et propter hoc magis competit aqua Baptismo quam
              aer.</p>
            <p xml:id="ta-l4d3q1-d1e837">Ad quartum dicendum, quod sepultura Christi est res significata, non contenta;
              institutio autem sacramentalis materiae attenditur principaliter quantum ad
              significationem rei contentae. Magis autem competit aqua tali significationi in
              Baptismo quam terra; et ideo ratio non sequitur.</p>
            <p xml:id="ta-l4d3q1-d1e840">Ad quintum dicendum, quod oleum et vinum non habentur in usu ablutionis, sicut aqua,
              nec ita bene abluunt, quia ex eis etiam aliquae sordes contrahuntur, et desunt iterum
              aliae conditiones, quae aquae competunt; et ideo non ita competunt Baptismo sicut
              aqua. Pinguedo autem devotionis et laetitia sunt quidam effectus Baptismum
              consequentes, et non primi.</p>
            <p xml:id="ta-l4d3q1-d1e843">Ad sextum dicendum, quod ex latere Christi fluxit sanguis et aqua; sed sanguis ad
              redimendum, ut dicitur 1 Petr. 1, aqua autem ad abluendum; et ideo aqua Baptismo
              competit, et non sanguis.</p>
          </div>
          <div xml:id="ta-l4d3q1-Dd1e847">
            <head xml:id="ta-l4d3q1-Hd1e849">Quaestiuncula 2</head>
            <p xml:id="ta-l4d3q1-d1e852">Ad secundam quaestionem dicendum, quod permixtio aquae potest esse duplex. Una quae
              tollit speciem, sicut quando per alterationem transit in aliam speciem, sicut per
              putrefactionem aliquam vel digestionem transit in vinum, aut etiam per additionem
              tantam alterius liquoris, quod solvatur species aquae, sicut si parum aquae multo vino
              admisceatur. Alia permixtio est quae non tollit speciem aquae; sicut quando alteratur
              aqua secundum aliquod accidens, et manet species, ut patet in aqua calefacta; vel
              quando additur aliquid aquae quod vel non commisceatur, sicut si aliqua solida
              ponantur in aqua; vel si sit commiscibile, sicut aliquod humidum, tamen est tam parvae
              quantitatis quod mixtionem non faciat, sed in aquam penitus convertatur. In aqua ergo
              primo modo permixta non potest fieri Baptismus, quia jam non est aqua; in aqua autem
              secundo modo potest fieri. Ut autem cognoscatur quando sic vel sic permixta est aqua,
              sciendum est, quod sicut diversitatem speciei in animalibus judicamus ex diversitate
              figurarum, ita etiam diversam speciem in elementis cognoscimus ex diversitate rari et
              densi; et ideo si fiat tanta alteratio vel permixtio aquae quod recedatur a termino
              raritatis et densitatis aquae vel in actu vel in potentia, signum est quod sit species
              aquae transmutata; et dico in potentia, quando humor aliquis non condensatur et
              rarefit calido vel frigido, sicut aqua; sed aliter, sicut patet in vino, oleo, lacte,
              et hujusmodi.</p>
            <p xml:id="ta-l4d3q1-d1e855">Ad primum ergo dicendum, quod non oportet quod aqua competat nobis per convenientiam
              in naturali proprietate, sed significando effectum qui in nobis debet fieri.</p>
            <p xml:id="ta-l4d3q1-d1e858">Ad secundum dicendum, quod de corpore Christi exivit vera aqua, sicut verus sanguis;
              et hoc ad probandum esse corpus Christi verum, non phantasticum, ut Manichaei ponunt.
              Fuit enim in eo compositio ex elementis, quod probatum fuit ex eo quod aqua, quae est
              elementum, prodiit ex ejus latere; et compositionem humorum probavit sanguis
              effluens.</p>
            <p xml:id="ta-l4d3q1-d1e861">Ad tertium dicendum, quod quamvis aqua quae est apud nos, sit aliquo modo alterata,
              et habens aliquid de permixtione aliorum elementorum, non tamen amisit speciem
              propriam.</p>
            <p xml:id="ta-l4d3q1-d1e865">Et similiter dicendum est ad quartum de aqua maris.</p>
            <p xml:id="ta-l4d3q1-d1e868">Ad quintum dicendum, quod illae aquae quae per aliquam transmutationem speciem aquae
              amittunt, etsi retineant abluendi virtutem, tamen materia Baptismi esse non possunt,
              quia prima virtus abluendi est in vera aqua; et etiam purius abluit, quia ex aliis
              liquoribus corpora abluta aliquo modo inficiuntur: communius etiam aqua utimur ad
              abluendum. De lixivio autem quidam dicunt quod speciem aquae amisit, unde Baptismi
              materia esse non potest. Sed hoc non videtur: quia eadem ratione nec aqua transiens
              per mineras sulphureas et terras combustas posset esse materia Baptismi; quod falsum
              est. Lixivium enim ab alia aqua non differt nisi in hoc quod per cineres transivit.
              Unde videtur aliter dicendum, quod Baptismus potest fieri in lixivio, sicut et in
              aquis sulphureis, et in aliis aquis quae ex terra, per quam transeunt, immutantur.</p>
          </div>
          <div xml:id="ta-l4d3q1-Dd1e872">
            <head xml:id="ta-l4d3q1-Hd1e874">Quaestiuncula 3</head>
            <p xml:id="ta-l4d3q1-d1e877">Ad tertiam quaestionem dicendum, quod diversitas aquarum quae est per loca et situs,
              est differentia accidentalis, unde non mutat speciem aquae; et ideo in qualibet aqua
              hujusmodi, vel maris vel fluminis vel cisternae vel fontis vel stagni, potest fieri
              Baptismus.</p>
            <p xml:id="ta-l4d3q1-d1e880">Ad primum ergo dicendum, quod dominus tangendo illam aquam dedit vim regenerativam in
              tota specie aquae, instituens eam instrumentum Baptismi.</p>
            <p xml:id="ta-l4d3q1-d1e883">Ad secundum dicendum, quod si baptizatur aliquis in mari, sola illa aqua maris
              pertinet ad Baptismum quae potest habere aliquem effectum in baptizato vel lavando vel
              infrigidando, et non totum mare.</p>
            <p xml:id="ta-l4d3q1-d1e886">Ad tertium dicendum, quod si aqua paludis esset intantum ingrossata quod recederet a
              vera raritate aquae non esset Baptismus, sicut si esset lutum, alias esset Baptismus,
              quia adhuc species aquae manet.</p>
          </div>
        </div>
        <div xml:id="ta-l4d3q1-Dd1e892" type="articulus">
          <head xml:id="ta-l4d3q1-Hd1e894">Articulus 4</head>

          <head xml:id="ta-l4d3q1-Hd1e897" type="question-title">Utrum immersio sit de necessitate Baptismi</head>
          <div xml:id="ta-l4d3q1-Dd1e900">
            <head xml:id="ta-l4d3q1-Hd1e902">Quaestiuncula 1</head>
            <p xml:id="ta-l4d3q1-d1e905">Ad quartum sic proceditur. Videtur quod immersio sit de necessitate Baptismi. Quia
              per Baptismum configuramur sepulturae Christi, ut dicitur Rom. 6. Sed hoc non fit per
              Baptismum nisi inquantum immergimur et occultamur in aqua, sicut Christus sub terra.
              Ergo immersio est de necessitate Baptismi.</p>
            <p xml:id="ta-l4d3q1-d1e908">Praeterea, Baptismus datur in remedium contra originale peccatum. Sed originale
              peccatum est in toto corpore. Ergo totum debet immergi.</p>
            <p xml:id="ta-l4d3q1-d1e911">Praeterea, si aliqua pars sufficeret ut intingeretur, praecipue videretur de membris
              genitalibus, in quibus praecipue originale manet, et in quibus circumcisio fiebat. Sed
              ablutio non potest fieri congrue in illis membris, nisi totum corpus immergatur. Ergo
              totum corpus debet immergi.</p>
            <p xml:id="ta-l4d3q1-d1e914">Sed contra est consuetudo in aliquibus Ecclesiis, in quibus quandoque per aspersionem
              et non per immersionem Baptismus celebratur.</p>
            <p xml:id="ta-l4d3q1-d1e918">Praeterea, in Baptismo beati Laurentii legitur; quod Romanus ab eo baptizandus urceum
              aquae attulit, in quo constat quod immergi non poterat. Ergo immersio non est de
              necessitate Baptismi.</p>
          </div>
          <div xml:id="ta-l4d3q1-Dd1e922">
            <head xml:id="ta-l4d3q1-Hd1e924">Quaestiuncula 2</head>
            <p xml:id="ta-l4d3q1-d1e927">Ulterius. Videtur quod non debet esse trina. Baptismus enim est tinctio in aqua verbo
              vitae sanctificata, ut dicit Augustinus. Sed unus est Baptismus. Ergo debet esse una
              tinctio, sive immersio.</p>
            <p xml:id="ta-l4d3q1-d1e930">Praeterea, requiritur ad Baptismum fides de unitate et de Trinitate personarum. Sed
              Trinitas personarum sufficienter exprimitur in forma. Ergo unitas essentiae debet
              exprimi in unitate immersionis.</p>
            <p xml:id="ta-l4d3q1-d1e933">Praeterea, Baptismus est figura passionis Christi. Sed una est passio Christi. Ergo
              una debet esse immersio in Baptismo.</p>
            <p xml:id="ta-l4d3q1-d1e936">Sed contra est quod Dionysius dicit, quod debet fieri Baptismus tribus immersionibus
              et elevationibus, ad designandum quod Christus in sepulcro jacuit tribus diebus et
              tribus noctibus.</p>
            <p xml:id="ta-l4d3q1-d1e940">Praeterea, Chrysostomus super Joan. 3: <quote xml:id="ta-l4d3q1-Qd1e942">fit immersio, ut discas quoniam virtus
                patris et filii et spiritus sancti omnia haec implet</quote>. Idem dicit Hieronymus
              super Epist. ad Ephes. 4.</p>
          </div>
          <div xml:id="ta-l4d3q1-Dd1e947">
            <head xml:id="ta-l4d3q1-Hd1e949">Quaestiuncula 3</head>
            <p xml:id="ta-l4d3q1-d1e952">Ulterius. Videtur quod trina immersio sit de necessitate sacramenti. Legitur enim in
              decretis de consecratione, dist. 6: <quote xml:id="ta-l4d3q1-Qd1e954">si quis presbyter vel episcopus semel
                immergat, et unam immersionem fecerit, deponatur</quote>. Hoc autem non esset, nisi
              trina immersio esset de necessitate sacramenti. Ergo est de necessitate
              sacramenti.</p>
            <p xml:id="ta-l4d3q1-d1e958">Praeterea, sicut fides Trinitatis exprimitur per nomina trium personarum, ita per
              tres immersiones, ut ex dictis patet. Sed si non nominarentur tres personae non esset
              Baptismus. Ergo similiter si non trina immersio fiat.</p>
            <p xml:id="ta-l4d3q1-d1e961">Praeterea, si non trina immersio est de necessitate sacramenti, statim in prima
              immersione Baptismus habet totum effectum suum. Ergo aliae immersiones frustra
              adderentur, et fit injuria sacramento.</p>
            <p xml:id="ta-l4d3q1-d1e964">Sed contra est quod ipsa immersio non est de necessitate sacramenti. Ergo multo minus
              numerus immersionis.</p>
            <p xml:id="ta-l4d3q1-d1e968">Praeterea, auctoritas Gregorii in littera posita dicit, quod utrumque potest fieri
              servata Ecclesiae consuetudine. Ergo non est de necessitate sacramenti neque una neque
              trina immersio.</p>
          </div>
          <div xml:id="ta-l4d3q1-Dd1e973">
            <head xml:id="ta-l4d3q1-Hd1e975">Quaestiuncula 1</head>
            <p xml:id="ta-l4d3q1-d1e978">Respondeo dicendum ad primam quaestionem, quod Baptismus ablutionem importat. Ablutio
              autem per aquam potest fieri non tantum per modum immersionis, sed per modum
              aspersionis vel effusionis; et ideo utroque modo potest fieri Baptismus. Et videtur
              quod apostoli hoc modo baptizarent, cum legatur quod simul una die conversi sunt
              quinque millia, et alia tria millia Act. 2 et 3; et ideo quando consuetudo Ecclesiae
              patitur, vel quando necessitas incumbit propter defectum aquae, sive propter periculum
              pueri, de cujus morte timetur, vel etiam propter imbecillitatem sacerdotis non
              potentis sustentare infantem, potest sine immersione Baptismus celebrari.</p>
            <p xml:id="ta-l4d3q1-d1e981">Ad primum ergo dicendum, quod etiam in effusione aquae homo quodammodo sub aqua
              ponitur; et ideo quodammodo Christo per Baptismum consepelitur.</p>
            <p xml:id="ta-l4d3q1-d1e984">Ad secundum dicendum, quod omnes operationes animales a capite principium habent,
              quia Baptismus format animales habitus secundum definitionem Dionysii prius positam,
              art. 1, quaestiunc. 3, non autem naturales vel vitales; ideo si sit caput aspersum
              aqua, in totum corpus aspersio reputatur; sicut etiam juristae dicunt, quod ubi caput
              hominis jacet, reputatur ac si totus homo sepultus esset ibidem. Non sic autem est de
              aliis partibus.</p>
            <p xml:id="ta-l4d3q1-d1e987">Ad tertium dicendum, quod quamvis originale peccatum consistat praecipue in membris
              genitalibus quantum ad originem, tamen in operationibus animalibus consummatur quantum
              ad rationem culpae; et ideo potius oportet Baptismum adhiberi circa caput, si
              necessitas incumbit, ut non totum corpus possit immergi.</p>
          </div>
          <div xml:id="ta-l4d3q1-Dd1e991">
            <head xml:id="ta-l4d3q1-Hd1e993">Quaestiuncula 2</head>
            <p xml:id="ta-l4d3q1-d1e996">Ad secundam quaestionem dicendum, quod congruentissime fit trina immersio, tum ad
              exprimendum in factis fidem Trinitatis, tum ad significandum Christi sepulturam, cui
              per Baptismum consepelimur, ut patet ex auctoritatibus inductis.</p>
            <p xml:id="ta-l4d3q1-d1e999">Ad primum ergo dicendum, quod Magister exposuit tinctionem per ablutionem. Quamvis
              autem in trina immersione sit trina intinctio, tamen est una ablutio; sicut etiam in
              ablutionibus pure materialibus videmus contingere, quod aliquid pluries in aquam
              immergitur vel aqua perfunditur, antequam ablutio una sit perfecta.</p>
            <p xml:id="ta-l4d3q1-d1e1002">Ad secundum dicendum, quod in fide Trinitatis includitur fides unitatis; et ideo in
              Baptismo cum fide Trinitatis expressa datur intelligi fides unitatis et in forma
              verborum per hoc quod singulariter dicitur: <quote xml:id="ta-l4d3q1-Qd1e1004">in nomine</quote>, et in immersione
              propter similitudinem immersionum. Non autem in fide unitatis includitur fides
              Trinitatis; et ideo congruentius est ut etiam in actu Baptismi fides Trinitatis
              exprimatur.</p>
            <p xml:id="ta-l4d3q1-d1e1008">Ad tertium dicendum, quod quamvis passio Christi sit una, tamen Christus passus
              triduo in sepulcro quievit: et hoc Baptismus significare debuit trina immersione.</p>
          </div>
          <div xml:id="ta-l4d3q1-Dd1e1012">
            <head xml:id="ta-l4d3q1-Hd1e1014">Quaestiuncula 3</head>
            <p xml:id="ta-l4d3q1-d1e1017">Ad tertiam quaestionem dicendum, quod cum trina immersio non sit ad significandum rem
              in sacramento contentam, quam oportet per materiam et usum sacramenti significari, sed
              significet rem significatam et non contentam, quae significatio non est principalis in
              sacramento, trina immersio, ut in littera dicitur, non est de necessitate sacramenti.
              Si tamen omittatur contra consuetudinem Ecclesiae, graviter aliquis peccat semel
              tantum immergens; et ideo per canones poena adhibetur.</p>
            <p xml:id="ta-l4d3q1-d1e1020">Per quod patet solutio ad primum.</p>
            <p xml:id="ta-l4d3q1-d1e1023">Ad secundum dicendum, quod forma principaliter debet significare illud unde est
              efficacia in sacramento, cum sit medium quo quasi pervenit efficacia ad materiam quae
              verbo illo sanctificatur; sed materia debet principaliter significare effectum qui
              immediate consequitur ex usu ejus.</p>
            <p xml:id="ta-l4d3q1-d1e1026">Ad tertium dicendum, quod unitas intentionis in tribus immersionibus facit unitatem
              Baptismi, ut dictum est; et ideo quando aliquis intendit ter immergere, prima immersio
              non terminat intentionem baptizantis, et per consequens nec esse Baptismi completur,
              nec per illam tantum habet effectum, nisi per ordinem ad alias; unde aliae non
              superfluunt. Si autem non intendit nisi unam facere, prima sola complet Baptismum,
              terminans intentionem baptizantis.</p>
          </div>
        </div>
        <div xml:id="ta-l4d3q1-Dd1e1031" type="articulus">
          <head xml:id="ta-l4d3q1-Hd1e1033">Articulus 5</head>

          <head xml:id="ta-l4d3q1-Hd1e1036" type="question-title">Utrum fuerit necessarium instituere Baptismum post
            circumcisionem</head>
          <div xml:id="ta-l4d3q1-Dd1e1039">
            <head xml:id="ta-l4d3q1-Hd1e1041">Quaestiuncula 1</head>
            <p xml:id="ta-l4d3q1-d1e1044">Ad quintum sic proceditur. Videtur quod non fuit necessarium instituere Baptismum
              post circumcisionem. Causa enim institutionis Baptismi, ut in littera dicitur, est
              innovatio mentis. Sed circumcisio mentem innovabat, cum peccatum auferret, et gratiam
              conferret, ut supra dictum est, dist. 1, qu. 2, art. 2, quaestiunc. 5. Ergo non fuit
              necessarium Baptismum instituere.</p>
            <p xml:id="ta-l4d3q1-d1e1047">Praeterea, in sacramentis efficacia respondet significationi. Sed circumcisio
              expressius significat, ut videtur, ablationem originalis et quantum ad causam
              ablationis, quae est effusio sanguinis Christi et quantum ad causam traductionis, quae
              est generatio, in membris generationis cum sanguinis effusione facta. Ergo habuit
              majorem efficaciam quam Baptismus; et ita non debuit post eam Baptismus institui.</p>
            <p xml:id="ta-l4d3q1-d1e1050">Sed contra, perfectum debet imperfecto succedere. Sed Baptismus est perfectior
              circumcisione, quia communior est. Ergo debuit post circumcisionem institui.</p>
          </div>
          <div xml:id="ta-l4d3q1-Dd1e1054">
            <head xml:id="ta-l4d3q1-Hd1e1056">Quaestiuncula 2</head>
            <p xml:id="ta-l4d3q1-d1e1059">Ulterius. Videtur quod fuerit ante passionem institutus: quia dominus tactu carnis
              suae, vim regenerativam contulit aquis. Sed hoc fuit ante passionem in Baptismo suo.
              Ergo ante passionem fuit institutus.</p>
            <p xml:id="ta-l4d3q1-d1e1062">Praeterea, Joan. 3, 5, dixit: <quote xml:id="ta-l4d3q1-Qd1e1064">nisi quis renatus fuerit ex aqua et spiritu
                sancto, non potest introire in regnum Dei</quote>. Sed hoc fuit ante passionem. Ergo
              Baptismus ante passionem fuit institutus.</p>
            <p xml:id="ta-l4d3q1-d1e1068">Sed contra, causam non praecedit effectus. Sed Baptismus habet efficaciam a passione
              Christi. Ergo non debuit ante passionem institui.</p>
            <p xml:id="ta-l4d3q1-d1e1071">Praeterea, Baptismus non fuit sine forma sua. Sed forma fuit instituta post
              passionem, Matth. ult. Ergo et Baptismus.</p>
          </div>
          <div xml:id="ta-l4d3q1-Dd1e1075">
            <head xml:id="ta-l4d3q1-Hd1e1077">Quaestiuncula 3</head>
            <p xml:id="ta-l4d3q1-d1e1080">Ulterius. Videtur quod statim in sua institutione fuit obligatorium. Quia dicitur
              Joan. 3, 5, quasi in principio institutionis: <quote xml:id="ta-l4d3q1-Qd1e1082">nisi quis renatus fuerit ex aqua
                et spiritu sancto, non potest introire in regnum Dei</quote>; quod obligationem
              importet. Ergo statim obligatorium fuit.</p>
            <p xml:id="ta-l4d3q1-d1e1086">Praeterea, institutio sacramentorum novae legis est per modum praecepti. Sed
              praeceptum statim est obligatorium. Ergo institutio Baptismi statim obligabat.</p>
            <p xml:id="ta-l4d3q1-d1e1089">Sed contra, ad idem non sunt necessaria duo remedia. Sed ante passionem, jam
              instituto Baptismo, homines obligabantur adhuc ad circumcisionem, quae ad idem
              ordinatur cum Baptismo. Ergo non obligabantur ad Baptismum.</p>
          </div>
          <div xml:id="ta-l4d3q1-Dd1e1094">
            <head xml:id="ta-l4d3q1-Hd1e1096">Quaestiuncula 1</head>
            <p xml:id="ta-l4d3q1-d1e1099">Respondeo dicendum, ad primam quaestionem, quod secundum Hugonem de sancto Victore,
              oportuit ut secundum processionem temporum spiritualium gratiarum signa magis ac magis
              evidentia darentur; et ideo oportuit quod Baptismus post circumcisionem institueretur;
              quia circumcisio significabat tantum in removendo; perfectio autem sanctificationis
              non est in removendo, sed in collatione gratiae, cujus effectus aqua figurat, scilicet
              vitam, illuminationem, et hujusmodi, de quibus dictum est; et propter hoc significat
              ablutionem; et iterum etiam est perfectio quantum ad usum, quia sexui utrique communis
              est, quod non erat de circumcisione.</p>
            <p xml:id="ta-l4d3q1-d1e1102">Ad primum ergo dicendum, quod quamvis circumcisio auferret culpam sicut Baptismus,
              non tamen conferebat tantam plenitudinem gratiae sicut Baptismus, nec tantum
              diminuebat fomitem; et ideo oportuit Baptismum succedere. Innovatio enim non solum
              consistit in remotione culpae, sed in collatione gratiae.</p>
            <p xml:id="ta-l4d3q1-d1e1105">Ad secundum dicendum, quod illae significationes sunt rerum non contentarum; et ideo
              de illis nihil ad propositum.</p>
          </div>
          <div xml:id="ta-l4d3q1-Dd1e1109">
            <head xml:id="ta-l4d3q1-Hd1e1111">Quaestiuncula 2</head>
            <p xml:id="ta-l4d3q1-d1e1114">Ad secundam quaestionem dicendum, quod multiplex fuit Baptismi institutio. Fuit enim
              primo institutus quantum ad materiam in Baptismo Christi; tunc enim vim regenerativam
              aquis contulit; et aliquo modo fuit forma figurata per praesentiam trium personarum in
              signo visibili, quia pater apparuit in voce, filius in carne, spiritus sanctus in
              columba; et similiter fructus Baptismi ibi praefiguratus fuit, quia caeli aperti sunt
              super eum. Sed necessitas ejus fuit declarata Joan. 3, 5, ubi dicit: <quote xml:id="ta-l4d3q1-Qd1e1116">nisi quis
                renatus fuerit ex aqua et spiritu sancto, non potest introire in regnum Dei</quote>.
              Sed usus fuit inchoatus quando misit discipulos ad praedicandum et baptizandum, ut
              patet Matth. 10. Sed efficaciam habuit ex passione Christi, quantum ad ultimum
              effectum, qui est apertio januae. Sed divulgatio ejus quantum ad omnes nationes
              praecepta fuit Matth. ult., 10, ubi dixit: <quote xml:id="ta-l4d3q1-Qd1e1119" source="http://scta.info/resource/mt28_10">euntes, docete omnes gentes</quote>
              et cetera.</p>
            <p xml:id="ta-l4d3q1-d1e1123">Et per hoc patet solutio ad objecta. Tamen sciendum, quod Matth. ult., non fuit forma
              instituta cum ante passionem in eadem forma baptizaverint sicut in littera dicitur,
              sed fuit iterata.</p>
          </div>
          <div xml:id="ta-l4d3q1-Dd1e1127">
            <head xml:id="ta-l4d3q1-Hd1e1129">Quaestiuncula 3</head>
            <p xml:id="ta-l4d3q1-d1e1132">Ad tertiam quaestionem dicendum, quod ante passionem nullus obligabatur ad Baptismum,
              quia tunc non erat institutus ad obligandum, sed ad exercitandum; sed post passionem
              obligatorium fuit, quando circumcisio mortua fuit quantum ad omnes ad quos institutio
              potuit pervenire.</p>
            <p xml:id="ta-l4d3q1-d1e1135">Et per hoc patet solutio ad objecta. Dominus enim Joan. 3, magis praedixit
              obligationem futuram quam narraret praesentem nec praeceptum obligat antequam sit
              divulgatum.</p>
          </div>
        </div>
        <div xml:id="ta-l4d3q1-Dd1e1140">
          <head xml:id="ta-l4d3q1-Hd1e1142">Expositio textus</head>
          <p xml:id="ta-l4d3q1-d1e1145"><quote xml:id="ta-l4d3q1-Qd1e1146">Baptismus dicitur corporis tinctio</quote> et cetera. Sciendum est, quod
            baptizare in Graeco, idem est quod lavare: a lavando enim duo dicuntur, scilicet
            lavacrum, quod significat aquam, in qua fit lotio humano artificio praeparatam; alio
            modo lotio, quae significat usum lavacri. Baptismus ergo potest significare ipsam aquam,
            quae dicitur lavacrum; unde dicitur Tit. 3, 5: <quote xml:id="ta-l4d3q1-Qd1e1149">per lavacrum regenerationis et
              renovationis spiritus sancti</quote>; et potest significare ipsam ablutionem. Marc. 7,
            8: <quote xml:id="ta-l4d3q1-Qd1e1152">tenentes Baptismata hominum, et calicum, et urceorum</quote>; idest
            ablutiones. Et ideo Hugo de sancto Victore, definivit Baptismum aquam quantum ad primam
            acceptionem; Magister vero ablutionem quantum ad secundam. Sed haec definitio est magis
            propria quia aqua non significat mundationem, neque causat, nisi secundum quod est
            abluens. <quote xml:id="ta-l4d3q1-Qd1e1155">Unde est haec tanta virtus aquae, ut corpus tangat, et cor abluat, nisi
              faciente verbo?</quote> Quid sit ista virtus, et quando sit data; dictum est supra,
            dist. 1, qu. 1, art. 4, quaestiunc. 2. <quote xml:id="ta-l4d3q1-Qd1e1158">Unde nihilominus insinuare videtur verum
              Baptisma dari posse in nomine patris tantum</quote> et cetera. Hoc est intelligendum
            in simili casu, sicut apostoli in nomine Christi baptizabant; alias Magister falsum
            diceret. <quote xml:id="ta-l4d3q1-Qd1e1161">Celebratur autem hoc sacramentum tantum in aqua</quote>. Sciendum, quod
            aqua est materia Baptismi, et potest tripliciter considerari. Quia secundum quod
            consideratur in sua propria natura est quasi materia remota, quia ex naturali
            proprietate habet aliquam convenientiam ad hoc quod sit Baptismi materia ratione
            similitudinis. Secundum autem quod est instituta ad hoc, accipiens vim regenerativam ex
            tactu carnis salvatoris, sic est materia quasi disposita. Secundum autem quod
            consideratur sub forma verborum, est quasi materia jam informata. <quote xml:id="ta-l4d3q1-Qd1e1165">Solet autem
              quaeri, si circumcisio amisit statim vim suam ab institutione Baptismi</quote>. De hac
            dictum est prius distinct. 1. <quote xml:id="ta-l4d3q1-Qd1e1168">Aditum nobis regni aperuit</quote>. Apertio januae
            non est aliud quam remotio impedimenti quod prohibebat totum humanum genus ab introitu
            caeli: quod quidem ablatum est per passionem Christi, ut dictum est in 3 Lib., dist. 18,
            qu. 1, art. 6, quaestiunc. 3.</p>
        </div>
      </div>
    </body>
  </text>
</TEI>