<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum III, Distinctio 33, Quaestio 3</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum III, Distinctio 33, Quaestio 3</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="126rb"/>
      </div>
    </front>
    <body>
      <div xml:id="ta-l3d33q3">
        <head xml:id="ta-l3d33q3-Hd1e97">Librum III, Distinctio 33, Quaestio 3</head>
        <head xml:id="ta-l3d33q3-Hd1e100" type="questionTitle">De partibus virtutum cardinalium</head>
        <div xml:id="ta-l3d33q3-Dd1e103">
          <head xml:id="ta-l3d33q3-Hd1e105">Prooemium</head>
          <p xml:id="ta-l3d33q3-d1e108">Deinde quaeritur de partibus virtutum cardinalium; et circa hoc quaeruntur quatuor: 1
            de partibus prudentiae; 2 de partibus temperantiae; 3 de partibus fortitudinis; 4 de
            partibus justitiae.</p>
        </div>
        <div xml:id="ta-l3d33q3-Dd1e112" type="articulus">
          <head xml:id="ta-l3d33q3-Hd1e114">Articulus 1</head>

          <head xml:id="ta-l3d33q3-Hd1e117" type="questionTitle">An memoria praeteritorum, intelligentia praesentium, et
            providentia futurorum sint partes prudentiae, sicut dicit Tullius</head>
          <div xml:id="ta-l3d33q3-Dd1e120">
            <head xml:id="ta-l3d33q3-Hd1e122">Quaestiuncula 1</head>
            <p xml:id="ta-l3d33q3-d1e125">Ad primum sic proceditur. Videtur quod partes prudentiae a Tullio male assignentur.
              Dividit enim prudentiam in memoriam praeteritorum, et intelligentiam praesentium et
              providentiam futurorum. Providentia enim, secundum philosophum in 6 Ethic., non se
              extendit ultra humana bona. Sed intelligentia est etiam divinorum. Ergo non potest
              esse pars prudentiae.</p>
            <p xml:id="ta-l3d33q3-d1e128">Praeterea, ad prudentem, ut dicitur in 6 Ethic., praecipue pertinet bene consiliari.
              Sed consilium non est de praeteritis. Cum igitur memoria sit praeteritorum, videtur
              quod memoria non sit pars prudentiae.</p>
            <p xml:id="ta-l3d33q3-d1e131">Praeterea, providentia idem videtur quod prudentia. Ergo non debet ei assignari ut
              pars.</p>
          </div>
          <div xml:id="ta-l3d33q3-Dd1e135">
            <head xml:id="ta-l3d33q3-Hd1e137">Quaestiuncula 2</head>
            <p xml:id="ta-l3d33q3-d1e140">Ulterius. A quibusdam assignantur partes prudentiae providentia, cautio,
              circumspectio, docilitas; et videtur quod male. Quia ad quemlibet actum prudentiae
              omnia oportet praedicta concurrere. Sed habitus distinguuntur per actus. Ergo non sunt
              virtutes distinctae ab invicem.</p>
            <p xml:id="ta-l3d33q3-d1e143">Praeterea, docilitas est ex natura. Sed prudentia est virtus acquisita, vel infusa.
              Ergo non debet poni pars ejus.</p>
            <p xml:id="ta-l3d33q3-d1e146">Praeterea, cavere oppositum pertinet ad quamlibet virtutem. Ergo cautio non debet
              poni magis pars prudentiae quam aliarum virtutum.</p>
          </div>
          <div xml:id="ta-l3d33q3-Dd1e150">
            <head xml:id="ta-l3d33q3-Hd1e152">Quaestiuncula 3</head>
            <p xml:id="ta-l3d33q3-d1e155">Ulterius. Philosophus, in 6 Ethic., adjungit prudentiae tres, scilicet eubuliam,
              synesim, et gnomen; et videtur quod male. Quia ipse dicit in eodem Lib. quod prudens
              est totaliter consiliativus. Sed eubulia, ut ipse dicit, est bona consiliatio. Ergo
              eubulia idem est quod prudentia, et non pars ejus.</p>
            <p xml:id="ta-l3d33q3-d1e158">Praeterea, synesis est bona dijudicatio. Sed judicium in operabilibus est ipsa
              electio. Cum igitur eligere recte sit prudentiae proprium, videtur quod synesis sit
              idem quod prudentia.</p>
            <p xml:id="ta-l3d33q3-d1e161">Praeterea, Damascenus, in 3 Lib. de fide, dicit, quod gnome idem est quod sententia.
              Sed sententia ad judicium pertinet. Ergo videtur quod synesis et gnome non
              differant.</p>
          </div>
          <div xml:id="ta-l3d33q3-Dd1e166">
            <head xml:id="ta-l3d33q3-Hd1e168">Quaestiuncula 4</head>
            <p xml:id="ta-l3d33q3-d1e171">Ulterius. A quodam philosopho Graeco attribuuntur prudentiae partes decem, scilicet
              eubulia, solertia, providentia, regnativa, militaris, politica, oeconomica,
              dialectica, rhetorica, physica; et videtur quod male. Quia physica scientia quaedam
              est de necessariis, et de his non est prudentia, ut dicit philosophus in 6 Ethic. Ergo
              physica non est pars prudentiae.</p>
            <p xml:id="ta-l3d33q3-d1e174">Praeterea, dialectica et rhetorica artes quaedam sunt et scientiae. Sed prudentia
              dividitur contra scientiam et artem in 6 Ethic. Ergo non sunt partes ejus.</p>
            <p xml:id="ta-l3d33q3-d1e177">Praeterea, philosophus dicit in 6 Ethic., quod politica est idem quod prudentia. Ergo
              non debet poni pars ejus.</p>
            <p xml:id="ta-l3d33q3-d1e180">Praeterea, multa alia exercitia sunt in civitatibus quam militaris. Ergo non debet
              magis ipsa poni pars prudentiae quam alia civitatis officia, sicut est gubernatoria,
              negotiativa, et hujusmodi.</p>
            <p xml:id="ta-l3d33q3-d1e184">Praeterea, urbanitates, ut dicit philosophus in 8 Ethic., sunt tres, scilicet regnum
              quando unus praesidet ad utilitatem populi, leges condens; aristocratia, quando plures
              principantur in diversis officiis propter virtutem; timocratia quando divites
              aequaliter praesunt. In omnibus autem istis est aliquid prudentiae. Ergo non magis
              debuit ponere regnativam quam alias duas.</p>
          </div>
          <div xml:id="ta-l3d33q3-Dd1e188">
            <head xml:id="ta-l3d33q3-Hd1e190">Quaestiuncula 1</head>
            <p xml:id="ta-l3d33q3-d1e193">Respondeo dicendum ad primam quaestionem, quod omne totum ad tria genera reducitur,
              scilicet universale, integrale et potentiale; et similiter pars triplex invenitur
              dictis tribus respondens. Integralis enim pars intrat in constitutionem totius, sicut
              paries domus; universalis vero totius pars suscipit totius praedicationem, sicut homo
              animalis; potentialis vero pars neque praedicationem totius recipit, neque in
              constitutionem ipsius oportet quod veniat, sed aliquid de potentia totius participat,
              sicut patet in anima. Rationalis enim anima tota anima dicitur, eo quod in ipsa omnes
              animae potentiae congregantur. Sensibilis vero in brutis, et in plantis vegetabilis,
              dicuntur partes animae, quia aliquid de potentia animae habent, sed non totum. Unde
              dicitur in Lib. de plantis, quod non habent animam, sed partes animae. Et secundum
              hunc modum tripliciter assignantur partes prudentiae et aliis virtutibus. Uno enim
              modo assignantur ei partes quasi integrales, cum scilicet partes virtutis alicujus
              ponuntur aliqua quae exiguntur ad virtutem, in quibus perfectio virtutis consistit; et
              hae partes, proprie loquendo, non nominant per se virtutes, sed conditiones unius
              virtutis integrantes ipsam. Alio modo per modum partium subjectivarum; et sic partes
              illae nominant quidem virtutes, et ad invicem distinctas, sed non quidem a toto, cujus
              partes assignantur, quia illud de eis praedicatur. Tertio modo per modum totius
              potentialis, inquantum scilicet aliquae virtutes participant aliquid de modo qui
              principaliter et perfecte invenitur in aliqua virtute; et hoc patebit per singula. Sic
              igitur dico, quod partes quas assignat Tullius prudentiae, sunt partes integrales.
              Quia enim prudentia circa particularia operabilia est, in quibus universalia principia
              dirigunt propter eorum contingentiam et varietatem; oportet, sicut dicitur de
              scientiis in libro posteriorum, ex eodem genere principia accipere, ut ex similitudine
              aliorum factorum de his quae facere oportet, recte ratiocinetur prudens; et ideo
              indiget experientia et tempore, ut ex his quae fuerunt, quae memoria tenet, et ex his
              quae intelligentia respicit, de futuris provideat. Memoria enim est, secundum ipsum,
              per quam animus repetit illa quae fuerunt; intelligentia per quam prospicit ea quae
              sunt; providentia per quam aliquid futurum videtur antequam factum sit. Unde
              providentia est completiva et formalis pars prudentiae; aliae vero quasi materiales ad
              ipsam reducuntur.</p>
            <p xml:id="ta-l3d33q3-d1e196">Ad primum ergo dicendum, quod intelligentia hic dicitur cognitio eorum quae ad opus
              eligibile accommodata sunt. Et quia intelligentia est proprie universalium, quae sub
              tempore non cadunt, et ita quodammodo praesentis formam retinent; ideo intelligentia
              dicitur praesentium non solum universalium, quibus indiget prudens ad recte
              ratiocinandum de agendis, sed etiam singularium quae nunc sunt.</p>
            <p xml:id="ta-l3d33q3-d1e199">Ad secundum dicendum, quod memoria praeteritorum indiget prudens non propter se, sed
              in ordine ad praesentia eligibilia, ut dictum est.</p>
            <p xml:id="ta-l3d33q3-d1e202">Ad tertium dicendum, quod prudentia est formalis pars et completiva providentiae; et
              ideo etiam quodammodo prudentia illa complectitur ex quibus ratio procedit in
              provisionem futurorum.</p>
          </div>
          <div xml:id="ta-l3d33q3-Dd1e206">
            <head xml:id="ta-l3d33q3-Hd1e208">Quaestiuncula 2</head>
            <p xml:id="ta-l3d33q3-d1e211">Ad secundam quaestionem de partibus aliis assignatis a quibusdam, dicendum, quod
              etiam illae sunt sicut partes integrales: requiruntur enim ad prudentiam, secundum
              quod de futuris conjectat ex parte praeteritorum et praesentium, ex quibus procedit.
              Oportet enim prudentem viam accommodam ad finem intentum invenire; quod per
              providentiam facit, quae est praesens notio futurum pertractans eventum; et iterum
              prohibentia removere. Contingit autem providentiam tripliciter impediri. Uno modo ex
              parte ipsius viae inveniendae, quae quandoque videtur bona, et non est; et hoc
              impedimentum cautio aufert, cujus est ex virtutibus vitia virtutum speciem
              praeferentia discernere. Alio modo ex ordine ipsius in finem, ne scilicet via quae de
              se apta est ad finem, aliquo extrinseco impediatur ne in finem ducere possit; et hoc
              ad circumspectionem pertinet, quae est cautela vitiorum contrariorum, quibus praecipue
              prudentia impeditur. Tertio modo ex parte ipsius hominis tendentis in finem, qui vias
              accommodas ad finem intentum invenire non potest: unde oportet quod per doctrinam ab
              aliis accipiat. Quia oportet principia operabilia vel a se habere prudentem, vel ab
              alio faciliter accipere. Qui autem neutrum habet, hic inutilis est vir, ut dicitur in
              1 Ethic. Et sic est docilitas passive dicta. Si autem docilitas accipiatur active,
              tunc pertinebit ad prudentiam secundum suum perfectissimum esse, prout scilicet non
              solum sibi, sed etiam aliis quae sunt utilia ad finem invenit; et sic dicitur
              prudentia erudiendi imperitos.</p>
            <p xml:id="ta-l3d33q3-d1e214">Ad primum ergo dicendum, quod non est contra rationem partium quasi integralium
              virtutis quod omnes concurrant ad actum unum.</p>
            <p xml:id="ta-l3d33q3-d1e217">Ad secundum dicendum, quod quamvis docilitas habeat principium in naturali
              dispositione, tamen complementum habet per gratiam, vel per consuetudinem, ut dicit
              philosophus 1 Ethic., quod <quote xml:id="ta-l3d33q3-Qd1e219">oportet consuetudinibus duci de civilibus: quia
                talis principia operabilium habet, vel suscipere potest faciliter</quote>.</p>
            <p xml:id="ta-l3d33q3-d1e223">Ad tertium dicendum, quod quia prudentia regulat omnes alias virtutes, ideo omnes
              participant aliquid prudentiae; sicut irascibilis et concupiscibilis participant
              aliqualiter rationem. Unde illud quod ad alias virtutes pertinet participative, cautio
              scilicet, ad prudentiam pertinet essentialiter.</p>
          </div>
          <div xml:id="ta-l3d33q3-Dd1e227">
            <head xml:id="ta-l3d33q3-Hd1e229">Quaestiuncula 3</head>
            <p xml:id="ta-l3d33q3-d1e232">Ad tertiam quaestionem de partibus quas ponit philosophus sciendum est, quod sunt
              partes quasi potentiales, eo quod sunt virtutes et ab invicem et a prudentia
              distinctae, sicut ipse vult. Ad rationem enim pertinet praecipere quod faciendum est,
              quia aliae vires obediunt aliqualiter rationi. Ratio autem non praecipit nisi prius in
              se perfecta sit quantum ad id quod est sui ipsius, sicut nec aliqua res movet ante sui
              perfectionem. Perfectio autem rationis practicae, sicut et speculativae, consistit in
              duobus, scilicet in inveniendo et judicando de inventis. Inventio autem in agendis
              consilium est; et ideo oportet haberi virtutem per quam ratio consilietur; et haec est
              eubulia, quae, secundum philosophum, est rectitudo consilii, qua bonum inquiritur
              convenientibus mediis secundum debitum tempus, et alias circumstantias; et oportet
              haberi virtutem qua bene judicet de consiliatis; et haec est synesis, et gnome, quae
              qualiter differant, dicetur; et oportet haberi virtutem quae bene praecipiat; et haec
              est prudentia, quae, ut philosophus ibidem dicit, praeceptiva est. Sed quia in
              operabilibus cognitio ordinatur ad opus; ideo et consilium et judicium de consiliatis
              ad praeceptum de opere reducitur sicut ad finem; et propter hoc prudentia est usualis
              et principalis respectu aliarum, et aliae participant modum ipsius, sicut supra dictum
              est.</p>
            <p xml:id="ta-l3d33q3-d1e235">Ad primum igitur dicendum, quod et consilium et judicium pertinent ad prudentem, non
              sicut principales actus ejus, sed sicut ea quibus utitur ad suum actum.</p>
            <p xml:id="ta-l3d33q3-d1e238">Ad secundum dicendum, quod judicium consistit adhuc in cognitivis terminis; sed
              electio est applicatio cognitionis ad opus; unde judicium praecedit electionem.</p>
            <p xml:id="ta-l3d33q3-d1e241">Ad tertium dicendum, quod ad synesim pertinet recte judicare in illis ad quae se
              extendunt legis praecepta communiter: unde synesis est habitus judicativus agibilium;
              sed ad gnomen pertinet rectum judicium de illis in quibus lex deficit quae specialem
              habent difficultatem, in quibus epiceia dirigit, ut dicitur 6 Ethic.; unde gnome
              secundum philosophum est rectum judicium epiceios.</p>
          </div>
          <div xml:id="ta-l3d33q3-Dd1e245">
            <head xml:id="ta-l3d33q3-Hd1e247">Quaestiuncula 4</head>
            <p xml:id="ta-l3d33q3-d1e250">Ad quartam quaestionem de partibus decem quas assignat philosophus Graecus, dicendum
              est, quod non sunt partes unius rationis; unde divisio est minus artificialis.
              Sciendum enim est, quod prudentia potest dupliciter considerari. Uno modo secundum
              esse absolutum; alio modo secundum perfectum esse ipsius. Salvatur autem ratio
              prudentiae in his quae ad ipsum prudentem pertinent, sed completum esse ejus secundum
              quod etiam ad alios se extendit. Primo ergo modo considerando prudentiam, sic
              providentia est pars ejus quasi integralis formalis, ut dictum est, quae secundum
              ipsum est habitus viam facere potens ad majus, idest melius, ut fiat sicut oportet;
              unde ipsa ponitur loco omnium aliarum partium ejusdem rationis. Eubulia autem est pars
              ejus quasi potentialis; quae secundum ipsum est scientia conferentium, idest utilium
              ad finem de quibus est consilium: et quia ipsa est prima, ideo ponitur loco aliarum
              quae consequuntur, et sunt unius rationis. Solertia autem eodem modo reducitur ad
              prudentiam, sicut eubulia: sed in hoc differunt, quia eubulia invenit medium
              conveniens ad opus ratiocinando et inquirendo, quia consilium quaestio est, ut dicitur
              in 3 Ethic.: sed solertia invenit quasi subito: est enim habitus ex repentino
              inveniens quod convenit, vel ut in 1 posteriorum dicitur, <quote xml:id="ta-l3d33q3-Qd1e252">subtilitas quaedam in
                non prospecto tempore medii</quote>; non tamen ponitur virtus, in 6 Ethic., sicut
              eubulia: tum quia eubulia se habet ad bonum tantum, solertia autem ad bonum et ad
              malum: tum quia solertia magis dependet ex naturali ingenio quam ex assuetudine.
              Sciendum etiam, quod solertia est inventio medii sine perspecto tempore tam in
              operativis quam in speculativis, tam in necessariis quam in contingentibus; sed
              Eustochia est tantum in operativis, quae est bona conjectatio de contingentibus. Si
              autem consideretur prudentia secundum quod ad alios se extendit, sic non assignantur
              ei integrales aliae quam etiam prudentiae absolute consideratae; subjectivae autem et
              potentiales aliae. Potest enim aliquis coordinari alii dupliciter. Uno modo ad aliquem
              actum specialem, sicut scholares in his quae ad studium spectant, milites in his quae
              ad pugnandum; unde talis adunatio non remanet sed quamdiu actus talis exercetur
              respectu talis coordinationis ad alterum; et sic ordinat militaris, quae est habitus
              speculativus et practicus exercitui conferentium. Alio modo coordinatur aliquis alicui
              in vita simpliciter; unde talis coordinatio nata est semper manere, nisi per accidens
              dissolvatur. Haec autem vel est respectu eorum qui sunt in domo una; et sic est
              oeconomica, quae est habitus speculativus, idest considerativus, et practicus, idest
              activus, domui conferentium: vel est respectu eorum qui sunt in eadem civitate, et sic
              est politica, quae est habitus et speculativus et practicus civitati conferentium.
              Unde hae sunt partes subjectivae prudentiae. Sed quia in qualibet multitudine est
              duplex ordo, ut in 12 Metaph. dicitur: unus quo ordinatur tota multitudo ad finem
              communem; alius quo singulariter partes multitudinis ordinantur ad invicem secundum
              fines proprios; ideo politica habet duas partes: unam quae regi civitatis competit,
              cujus est bonum commune totius multitudinis conjectare, et haec dicitur regnativa,
              quae est experientia ejus quod est gubernare multitudinem innocue, vel legis positiva,
              ut in 6 Ethic. dicitur. Alia est quae competit cuilibet de civitate, secundum quod ad
              bonum commune ordinatur; et haec politica dicitur, nomen commune retinens. Et ideo
              dicit philosophus, quod <quote xml:id="ta-l3d33q3-Qd1e255">legis positiva est architectonica</quote>, quia fines
              proximi ordinantur ad finem communem. Et similiter potest dividi militaris in
              ductivam; quae competit duci exercitus, et militarem simpliciter; et similiter
              oeconomica in paternam, quae competit patrifamilias; et oeconomicam simpliciter.
              Partes autem prudentiae sic acceptae potentiales, sunt omnes artes et disciplinae,
              quia politica de omnibus ordinat a quibus et quantum sunt addiscendae vel exercendae,
              ut dicitur in 1 Ethic. Et ideo physica quae est de operibus quae non sunt a nobis,
              quia est scientia eorum quae circa naturam sunt; et dialectica, quae est ex operibus
              quae sunt a nobis ordinatis ad sciendum, cum sit scientia bene disputandi; et
              rhetorica, quae est de his quae sunt a nobis ordinatis ad orandum, cum sit scientia
              bene dicendi ad persuadendum, dicuntur partes prudentiae, ut dictum est.</p>
            <p xml:id="ta-l3d33q3-d1e259">Ad primum ergo dicendum, quod physica ponitur pars prudentiae, inquantum de ipsa
              ordinat et praecipit prudentia, ut dictum est, non autem ita quod sit pars ejus
              subjectiva vel integralis.</p>
            <p xml:id="ta-l3d33q3-d1e262">Similiter autem est dicendum ad secundum de dialectica et rhetorica.</p>
            <p xml:id="ta-l3d33q3-d1e265">Ad tertium dicendum, quod politica est prudentia quaedam, qua homo dirigitur in his
              quae ad alium spectant; unde nominat prudentiam completam. Et quia non omnis prudentia
              habet istam completionem; ideo ponitur pars ejus. Tamen in eo in quo completum habet
              esse, prudentia non differt secundum substantiam habitus prudentiae et politicae, sed
              ratione tantum.</p>
            <p xml:id="ta-l3d33q3-d1e269">Ad quartum dicendum, quod militare exercitium maxime pertinet ad conservationem
              communitatis; et ideo militaris potius ponitur quam aliae, ut negotialis et hujusmodi:
              per eam enim intelliguntur; sicut etiam per artes liberales quas tangit, dicuntur
              intelligi mechanicae, quae simili modo sunt partes prudentiae.</p>
            <p xml:id="ta-l3d33q3-d1e272">Ad quintum dicendum, quod regnum inter alia regimina dignius est, ut philosophus in 8
              Ethic. dicit, et ideo potius regnum quam alia posuit.</p>
          </div>
        </div>
        <div xml:id="ta-l3d33q3-Dd1e277" type="articulus">
          <head xml:id="ta-l3d33q3-Hd1e279">Articulus 2</head>

          <head xml:id="ta-l3d33q3-Hd1e282" type="questionTitle">Utrum continentia, clementia et modestia sint partes
            temperantiae, sicut dicit Tullius</head>
          <div xml:id="ta-l3d33q3-Dd1e285">
            <head xml:id="ta-l3d33q3-Hd1e287">Quaestiuncula 1</head>
            <p xml:id="ta-l3d33q3-d1e290">Ad secundum sic proceditur. Videtur quod partes temperantiae male assignentur a
              Tullio in prima rhetorica. Dicit enim, quod partes temperantiae sunt continentia,
              clementia et modestia; et videtur quod male. Quia continentia, ut dicit philosophus in
              7 Ethic., dividitur contra virtutem universalem. Ergo non debet poni pars alicujus
              virtutis.</p>
            <p xml:id="ta-l3d33q3-d1e293"><quote xml:id="ta-l3d33q3-Qd1e294">Praeterea, clementia</quote>, ut dicit Tullius, <quote xml:id="ta-l3d33q3-Qd1e297">est virtus per quam
                animus concitatus in odium alicujus, benignitate retinetur</quote>. Hoc autem
              videtur ad mansuetudinem pertinere: mansuetudo autem non est pars temperantiae, cum
              sit in irascibili, temperantia autem in concupiscibili. Ergo videtur quod nec
              clementia debeat poni pars temperantiae.</p>
            <p xml:id="ta-l3d33q3-d1e301">Praeterea, modestia a modo observando dicitur. Sed hoc est necessarium in qualibet
              virtute. Ergo modestia non est pars alicujus virtutis; sed consequitur omnem
              virtutem.</p>
            <p xml:id="ta-l3d33q3-d1e304">Praeterea, Tullius dicit, quod modestia est pudor honestatis, puram et stabilem
              comparans auctoritatem. Pudor autem videtur esse idem quod verecundia. Cum ergo
              verecundia non sit virtus, sed passio, ut dicit philosophus in 4 Ethic., videtur quod
              modestia non debeat poni pars virtutis.</p>
          </div>
          <div xml:id="ta-l3d33q3-Dd1e308">
            <head xml:id="ta-l3d33q3-Hd1e310">Quaestiuncula 2</head>
            <p xml:id="ta-l3d33q3-d1e313">Ulterius. A quibusdam ponuntur partes temperantiae sobrietas et castitas; et potest
              haberi ex 3 Ethic.; et videtur quod insufficienter. Quia sobrietas est circa
              delectationes gustus, castitas autem circa delectationes tactus. Cum igitur etiam alii
              sensus habeant suas delectationes, videtur etiam quod circa eas debeant assignari
              aliquae virtutes.</p>
            <p xml:id="ta-l3d33q3-d1e316">Praeterea, contingit peccare non solum in delectationibus sensuum exteriorum, sed
              etiam in delectationibus sensuum interiorum, et etiam intellectus, sicut patet de
              curiositate. Similiter etiam in delectationibus et concupiscentia exteriorum rerum, ut
              honoris, pecuniae, et hujusmodi, quae secundum se videntur eligibilia, contingit esse
              peccatum per superabundantiam, ut dicitur in 7 Ethic. Sed virtus et vitium sunt circa
              idem. Ergo et circa illas delectationes debet aliqua virtus poni.</p>
            <p xml:id="ta-l3d33q3-d1e319">Praeterea, virtus est circa difficile et bonum. Sed magis sunt difficilia ad quae non
              omnes tenentur, sicut virginitas, et abstinentia etiam ciborum necessariorum, quam
              sobrietas et castitas. Ergo magis debent poni partes virtutis.</p>
          </div>
          <div xml:id="ta-l3d33q3-Dd1e323">
            <head xml:id="ta-l3d33q3-Hd1e325">Quaestiuncula 3</head>
            <p xml:id="ta-l3d33q3-d1e328">Ulterius. Quidam philosophus Graecus ponit septem partes temperantiae, scilicet
              austeritatem, continentiam, humilitatem, simplicitatem, ornatum, bonam ordinationem,
              per se sufficientiam; et videtur quod male. Austeritas enim, ut ipse dicit, est
              habitus secundum quem aliqui neque afferunt aliis delectationes collocutionum, neque
              ab aliis recipiunt. Hoc autem videtur esse vitiosum, et contrarium amicitiae, quae
              maxime collocutionibus amicorum gaudet. Ergo austeritas non debet poni pars
              virtutis.</p>
            <p xml:id="ta-l3d33q3-d1e331">Praeterea, humilitas superbiae opponitur. Sed superbiam philosophus ponit inter vitia
              quae opponuntur fortitudini, ut patet in 3 Ethic. Ergo humilitas non est adjuncta
              temperantiae, sed fortitudini.</p>
            <p xml:id="ta-l3d33q3-d1e334">Praeterea, ipse dicit, quod humilitas est habitus non superabundans in sumptibus et
              praeparationibus. Sed quicumque non superabundat, est contentus illis quibus oportet.
              Ergo cum ipse dicat quod hoc pertinet ad per se sufficientiam, videtur quod idem sit
              humilitas quod per se sufficientia.</p>
          </div>
          <div xml:id="ta-l3d33q3-Dd1e339">
            <head xml:id="ta-l3d33q3-Hd1e341">Quaestiuncula 1</head>
            <p xml:id="ta-l3d33q3-d1e344">Respondeo dicendum ad primam quaestionem, quod illae partes quas Tullius ponit,
              partes potentiales sunt, inquantum participant modum temperantiae. Sicut enim in
              scientiis modum oportet secundum materiam inquirere, ut dicitur in 1 Ethic., ita et in
              virtutibus. Materia autem virtutum moralium actiones et passiones humanae sunt. In
              passionibus autem quaedam sunt in quibus passionem inferens de sui ratione natum est
              in prosecutionem movere, sicut delectabile quod concupiscibili passiones infert; et in
              his difficile est retrahi a prosecutione, et facile est prosequi. Unde temperantia,
              quae circa principalia delectabilia est, modum habet in retrahendo; et propter hoc
              temperatus plus assimilatur insensibili, qui superabundat in fuga, quam intemperato
              qui superabundat in prosecutione talium delectabilium. In passionibus autem in quibus
              passionem inferentia nata sunt ad fugam movere, sicut sunt timores et audaciae,
              difficile est prosequi vel sustinere, facile autem fugere; unde modus fortitudinis,
              quae circa timores et audacias maximorum terribilium est, modus est in aggrediendo; et
              ideo fortis magis similatur audaci qui superabundat in aggrediendo, quam timido qui
              superabundat in fugiendo. In actionibus autem non consideratur inclinatio affectus
              magis ad unum quam ad aliud nisi per accidens, inquantum convincitur passionibus. Et
              ideo justitiae, quae circa actiones est, modus est aequalitas, sicut fortitudinis
              superextensio, et temperantiae refrenatio et diminutio. Omnes igitur virtutes in
              quibus difficultas consistit in refrenando prosecutionem, conveniunt in modo cum
              temperantia: hoc autem contingit in omnibus in quibus est inclinatio ad prosequendum.
              Haec autem inclinatio duplex est. Una qua affectus inclinatur per passionem; alia qua
              ex passionibus ipsius est inclinatio ad exteriores gestus, quae sunt signa interioris
              passionis. Affectus autem inclinat ad prosequendum vel bonum proprium; et hanc
              inclinationem refrenat continentia, quae, ut dicit Tullius est per quam cupiditas
              consilii gubernatione regitur; vel malum alienum, inquantum est contrarium bono
              proprio; et hanc inclinationem refrenat clementia, quae, ut dicit Tullius ibid. est
              virtus per quam animus in odium alicujus concitatus, benignitate retinetur.
              Inclinationem autem quae ad exteriores gestus est, quibus interior affectus
              ostenditur, refrenat modestia, ut nihil in eis immoderatum sit; quae est virtus per
              quam pudor honestatis puram et stabilem comparat auctoritatem. Sed quia difficillimum
              est refrenare a delectationibus tactus, ideo iste modus in temperantia quae est circa
              hujusmodi delectationes consistit principaliter, et quasi integraliter, in aliis autem
              participative.</p>
            <p xml:id="ta-l3d33q3-d1e347">Ad primum ergo dicendum, quod continentia tripliciter dicitur. Uno modo secundum quod
              aliquis habet rationem rectam, quae a passionibus excellentibus nondum edomitis
              refrenat; et est circa eadem ac temperantia, ut in 7 Ethic. dicitur: sic enim
              philosophus continentiam accipit; et differt a temperantia in hoc quod temperatus
              hujusmodi passiones non patitur; et secundum hoc continentia non est virtus, quia
              operatur quod bonum est, non delectabiliter et faciliter, quod requiritur ad virtutem;
              et ita reducitur ad temperantiam sicut imperfectum ad perfectum, et ut pars
              potentialis. Alio modo dicitur continentia secundum quam homo se refrenat non solum ab
              illicitis delectationibus, sed etiam a licitis; et sic dicit quemdam perfectum statum
              temperantiae, sicut et virginitas; unde reducitur ad temperantiam per modum partis
              subjectivae. Tertio modo dicitur continentia per quam retinetur animus a quibuslibet
              concupiscentiis; et hanc acceptionem ponit etiam philosophus in 7 Ethicor., et sic
              videtur eam accipere Tullius, ut patet per definitionem positam. Unde sic ponitur pars
              temperantiae, inquantum participat modum temperantiae, etiam circa alienum.</p>
            <p xml:id="ta-l3d33q3-d1e350">Ad secundum dicendum, quod clementia non est omnino idem quod mansuetudo: quia
              mansuetudo refrenat a concitatione, ut scilicet quis per iram non incitetur: est enim
              secundum philosophum Graecum virtus irascibilis, secundum quam ad iras sumus difficile
              mobiles; clementia autem refrenat ab executione vindictae etiam post comminationem; et
              sic clementia magis est circa actiones; et sic est pars justitiae epiceia, quia
              epiceius est diminutivus poenarum, ut dicit philosophus in 5 Ethic. Tamen possunt
              ratione praedicta clementia et mansuetudo sicut partes potentiales ad temperantiam
              reduci: quia partes potentiales virtutum non oportet quod communicent cum eis in
              materia et subjecto, sed in modo.</p>
            <p xml:id="ta-l3d33q3-d1e353">Ad tertium dicendum, quod modestia non dicitur ex hoc quod imponat modum in qualibet
              materia secundum quod hic accipitur, sed tantum in exterioribus gestibus, ut scilicet
              in eis maturitas debita observetur; et hujus virtutis pars potissima est eutrapelia,
              quam philosophus ponit 5 Ethic., quia etiam in ludicris, in quibus est difficilius,
              modum debitum non excedit.</p>
            <p xml:id="ta-l3d33q3-d1e357">Ad quartum dicendum, quod pudor non ponitur hic pro passione verecundiae, sed pro
              quadam exteriori compositione, cujus pudor causa esse potest; sicut etiam castitas
              pudor interdum dicitur, quia contrarium ejus maxime est turpe, quod verecundia timet.
              Similiter contrarium modestiae est maxime apparens; et sic est natum confusionem
              inducere, quam pudor timet.</p>
          </div>
          <div xml:id="ta-l3d33q3-Dd1e361">
            <head xml:id="ta-l3d33q3-Hd1e363">Quaestiuncula 2</head>
            <p xml:id="ta-l3d33q3-d1e366">Ad secundam quaestionem dicendum de aliis partibus, scilicet sobrietate et castitate,
              quod sunt partes subjectivae temperantiae; quia castitas est circa delectabilia tactus
              absolute, quae sunt in venereis: sobrietas autem circa delectabilia gustus, prout est
              tactus quidam, quae sunt in cibis et potibus.</p>
            <p xml:id="ta-l3d33q3-d1e369">Ad primum ergo dicendum, quod delectationes aliorum sensuum non sunt vehementes sicut
              delectationes tactus, eo quod non sunt per conjunctionem rei, sed speciei. Unde
              difficultas refrenandi istas delectationes non est ex impetu earum; et ideo non
              oportet quod sit aliqua virtus in parte affectiva circa eas; sed sufficit ad hoc
              prudentia, quae est in ratione.</p>
            <p xml:id="ta-l3d33q3-d1e372">Ad secundum dicendum similiter de aliis delectationibus.</p>
            <p xml:id="ta-l3d33q3-d1e375">Ad tertium dicendum, quod virginitas et hujusmodi non sunt virtutes, sed nominant
              statum virtutis; et ideo de eis non fit mentio.</p>
          </div>
          <div xml:id="ta-l3d33q3-Dd1e379">
            <head xml:id="ta-l3d33q3-Hd1e381">Quaestiuncula 3</head>
            <p xml:id="ta-l3d33q3-d1e384">Ad tertiam quaestionem de aliis partibus quas philosophus Graecus ponit dicendum est,
              quod accipiuntur eodem modo sicut partes Tullii, nisi quod clementiam omittit.
              Continentiam enim ponit, et videtur eam accipere sicut philosophus; unde dicit, quod
              continentia est habitus invictus a delectatione. Sed modestiam in multa dividit
              secundum diversa exteriora in quibus oportet hominem modum imponere. Exteriora enim in
              quibus modestia modum imponit, sunt tria. Primum est collocutiones ad eos quibus
              convivimus; et in his ponit modum austeritas cujus definitio in objiciendo supra
              posita est. Secundum est bona exteriora, ut vestes, equi, et hujusmodi, et in his
              ponit modum humilitas quantum ad quantitatem in usu; unde secundum ipsum, humilitas
              est <quote xml:id="ta-l3d33q3-Qd1e386">habitus non superabundans in sumptibus et praeparationibus</quote>; sed
              simplicitas quantum ad modum quaerendi, quae secundum ipsum est <quote xml:id="ta-l3d33q3-Qd1e389">habitus
                contentus his quae contingunt, non enim multum solicitus est de talibus</quote>.
              Tertium est actiones propriae quae ad corpus pertinent; et in his ponit modum quantum
              ad agentem ornatus, qui secundum ipsum est <quote xml:id="ta-l3d33q3-Qd1e392">scientia circa decens in motu et
                habitudine</quote>: quantum autem ad exteriora, quae consideranda sunt ut debito
              tempore, et loco, et hujusmodi, ordinatio, quae secundum ipsum est experientia
              separationis et discretionis actuum, ut sciat loqui verum in tempore suo; quantum vero
              ad instrumenta, vel auxilia quibus indigemus ad actionem, est per se sufficientia,
              quae secundum ipsum est <quote xml:id="ta-l3d33q3-Qd1e395">habitus contentus quibus oportet</quote>.</p>
            <p xml:id="ta-l3d33q3-d1e399">Ad primum ergo dicendum, quod austeritas, secundum quod ponitur virtus, non omnino
              aufert delectationem quae est in colloquiis, sed aufert superabundantiam in illa. Et
              quia major difficultas accidit in abstinendo ab his, ideo a defectu haec virtus nomen
              accepit.</p>
            <p xml:id="ta-l3d33q3-d1e402">Ad secundum dicendum, quod superbus, inquantum se superextendit ad ea quae sunt supra
              ipsum, sic habet aliquid de modo audacis; et ideo reducitur aliquo modo ad vitia
              opposita fortitudini; quamvis proprie loquendo, secundum quod communiter de superbia
              loquimur, magis sit excessus magnanimitatis. Humilitas autem, inquantum diminutio est,
              habet aliquid de modo temperantiae; et ideo ad ipsam reducitur sicut pars
              potentialis.</p>
            <p xml:id="ta-l3d33q3-d1e405">Ad tertium dicendum, quod differentia humilitatis et per se sufficientiae patet ex
              his quae dicta sunt.</p>
          </div>
        </div>
        <div xml:id="ta-l3d33q3-Dd1e411" type="articulus">
          <head xml:id="ta-l3d33q3-Hd1e413">Articulus 3</head>

          <head xml:id="ta-l3d33q3-Hd1e416" type="questionTitle">Utrum magnificentia, fidentia, patientia, perseverantia bene
            assignentur a Tullio esse partes fortitudinis</head>
          <div xml:id="ta-l3d33q3-Dd1e419">
            <head xml:id="ta-l3d33q3-Hd1e421">Quaestiuncula 1</head>
            <p xml:id="ta-l3d33q3-d1e424">Ad tertium sic proceditur. Videtur quod partes fortitudinis male assignentur a
              Tullio. Assignat enim has partes, magnificentiam, fidentiam, patientiam,
              perseverantiam. Magnificentia enim, ut dicit philosophus, est idem liberalitati. Sed
              liberalitas ad justitiam reducitur. Ergo et magnificentia.</p>
            <p xml:id="ta-l3d33q3-d1e427">Praeterea, fiducia ad spem pertinet. Sed materia fortitudinis non est spei passio,
              sed timor et audacia, ut dicit philosophus. Ergo pars fortitudinis non est
              fiducia.</p>
            <p xml:id="ta-l3d33q3-d1e430">Praeterea, philosophus reducit in idem mitem et abstinentem, qui videtur idem quod
              patiens: quia abstinens est qui patitur et non deducitur: mitis qui non patitur. Sed
              mansuetudo sive clementia ponitur pars temperantiae. Ergo et patientia.</p>
            <p xml:id="ta-l3d33q3-d1e433">Praeterea, ad perseverantiam pertinere videtur immobiliter operari. Sed hoc in omni
              virtute requiritur, ut dicit philosophus in 2 Ethic. Ergo perseverantia non debet poni
              pars fortitudinis.</p>
          </div>
          <div xml:id="ta-l3d33q3-Dd1e437">
            <head xml:id="ta-l3d33q3-Hd1e439">Quaestiuncula 2</head>
            <p xml:id="ta-l3d33q3-d1e442">Ulterius. A Macrobio ponuntur septem partes fortitudinis, scilicet magnanimitas,
              fiducia, securitas, magnificentia, constantia, tolerantia, firmitas; et videtur quod
              male. Magnanimitas enim est circa magnos honores qui inter bona computantur, ut
              dicitur in 4 Ethicor.: fortitudo autem est circa audacias et timores quae sunt
              magnorum malorum. Ergo magnanimitas non est fortitudinis pars, cum sit circa oppositam
              materiam.</p>
            <p xml:id="ta-l3d33q3-d1e445">Praeterea, unum vitium non opponitur duabus virtutibus. Sed timiditas opponitur
              securitati et fiduciae. Ergo non sunt duae virtutes, sed una.</p>
            <p xml:id="ta-l3d33q3-d1e448">Praeterea, constantia mutabilitati opponitur: similiter etiam et firmitas. Ergo non
              debent poni duae partes fortitudinis.</p>
          </div>
          <div xml:id="ta-l3d33q3-Dd1e452">
            <head xml:id="ta-l3d33q3-Hd1e454">Quaestiuncula 3</head>
            <p xml:id="ta-l3d33q3-d1e457">Ulterius. Philosophus ponit quinque modos adjunctos fortitudini verae, scilicet
              civilem, militarem, illam quae ex furore vel tristitia, illam quae procedit ex
              experientia, quae facit spem vincendi propter frequenter vicisse, et illam quae
              procedit ex ignorantia; et videtur quod male. Quia istae virtutes cardinales sunt
              virtutes politicae. Sed genus additum speciei non contrahit in partem speciei. Ergo
              civilis fortitudo non est pars fortitudinis.</p>
            <p xml:id="ta-l3d33q3-d1e460">Praeterea, militaris sub politica ordinatur, ut dicit philosophus. Ergo non debet
              dividi militaris fortitudo contra civilem.</p>
            <p xml:id="ta-l3d33q3-d1e463">Praeterea, ignorantia excusat a peccato propter hoc quod tollit voluntarium. Sed
              voluntarium requiritur ad virtutem, sicut ad peccatum. Ergo non debet poni aliqua pars
              virtutis per ignorantiam.</p>
          </div>
          <div xml:id="ta-l3d33q3-Dd1e468">
            <head xml:id="ta-l3d33q3-Hd1e470">Quaestiuncula 4</head>
            <p xml:id="ta-l3d33q3-d1e473">Ulterius. Quidam philosophus Graecus ponit septem annexa fortitudini, scilicet
              eupsychiam, leniam, magnanimitatem, virilitatem, perseverantiam, magnificentiam,
              andragathiam; et videtur quod male. Quia, ut ipse dicit, eupsychia dicitur robur
              animae ad perficiendum opera ipsius. Hoc autem in omnibus virtutibus requiritur. Ergo
              non est pars alicujus virtutis.</p>
            <p xml:id="ta-l3d33q3-d1e476">Praeterea, lenia secundum ipsum est habitus promptos tribuens ad conari qualiter
              oportet, et sustinere quae ratio dicit. Sed promptitudo idem videtur esse quod
              facilitas, quae relinquitur ex quolibet habitu. Ergo lenia est magis genus virtutis
              quam species alicujus virtutis.</p>
            <p xml:id="ta-l3d33q3-d1e479">Praeterea, ipse dicit, quod andragathia est viri virtus adinventiva communicabilium
              operationum. Sed opera communicabilia sunt materia justitiae. Ergo haec virtus non
              debet poni pars fortitudinis, sed magis justitiae.</p>
          </div>
          <div xml:id="ta-l3d33q3-Dd1e483">
            <head xml:id="ta-l3d33q3-Hd1e485">Quaestiuncula 1</head>
            <p xml:id="ta-l3d33q3-d1e488">Respondeo dicendum ad primam quaestionem, quod partes quas Tullius assignat, sunt
              partes potentiales, inquantum participant aliquid de materia fortitudinis. Fortitudo
              enim, ut dicit philosophus, proprie loquendo est circa pericula mortis, et maxime quae
              in bellicis est, quia in illis est maxime difficultas. Unde fortitudo, secundum
              Graecum praedictum, virtus est irascibilis non facile obstupefactibilis a timoribus
              qui sunt circa mortem, circa quae habet duos actus, scilicet aggredi, et sustinere
              sine stupore; et hoc est ejus magis proprium, ut ipse dicit. Et quamvis principaliter
              fortis sit circa ista, tamen in omnibus aliis periculis et arduis etiam bene se habet
              et in aggrediendo et in sustinendo. Et ideo omnes virtutes in quibus consistit
              difficultas ex aggressione alicujus ardui, vel ex sustinentia difficilis, aliquid de
              fortitudinis modo participant, et ad ipsam reducuntur sicut partes potentiales, eo
              quod non est tanta difficultas in aliis sicut in illis periculis circa quae est
              fortitudo. Arduum autem in cujus aggressione consistit difficultas, est ad aliquod
              magnum opus faciendum; et sic est magnificentia, quae secundum ipsum, est <quote xml:id="ta-l3d33q3-Qd1e490">rerum
                magnarum et excelsarum cum animi ampla quaedam et splendidissima proportione
                cognitio, vel cogitatio atque ministratio</quote>. Aut est ad aliquod bonum magnum
              consequendum, et sic est fidentia, quae est certa spes perducendi ad finem rem
              inchoatam, vel magis consequendi rem speratam; et secundum hanc acceptionem credo quod
              magnanimitas est idem quod fidentia. Id vero quod facit difficultatem in sustinendo,
              vel est bonum laboriosum, et circa hoc est perseverantia, quae est <quote xml:id="ta-l3d33q3-Qd1e493">in ratione
                bene considerata stabilis et perpetua permansio</quote>, et praecipue ut quis a
              ratione recta propter tristitiam, quae in laboribus accidit, non recedat: quia sicut
              continentia facit invictum a delectationibus, ita perseverantia a tristitiis, ut
              dicitur 7 Ethic. Vel est malum nocivum, et sic est patientia, quae secundum Tullium
              est <quote xml:id="ta-l3d33q3-Qd1e496">honestatis aut utilitatis causa rerum arduarum et terribilium voluntaria ac
                diuturna perpessio</quote>.</p>
            <p xml:id="ta-l3d33q3-d1e500">Ad primum ergo dicendum, quod quamvis magnificentia communicet cum liberalitate in
              materia, quia magna facta magnis sumptibus fiunt, tamen communicat cum fortitudine in
              modo.</p>
            <p xml:id="ta-l3d33q3-d1e503">Ad secundum dicendum, quod quamvis fortitudo non sit circa spem sicut circa materiam,
              sed magis magnanimitas; tamen habet spem concomitantem: quia fortis optimae spei est
              circa materiam suam. Unde fidentia et aliae supradictae partes in fortitudine etiam
              secundum quod est specialis virtus, inveniuntur quantum ad id quod est difficillimum
              in eis, ut quaedam conditiones fortis; et sic etiam possent dici aliquo modo partes
              quasi integrales fortitudinis.</p>
            <p xml:id="ta-l3d33q3-d1e506">Ad tertium dicendum, quod malum nocivum tres passiones natum est generare: scilicet
              timorem, tristitiam, et iram. Unde tres virtutes faciunt sustinere hujusmodi nociva.
              Fortitudo, ut homo non perturbetur per timorem; patientia, ut non perturbetur per
              tristitiam immoderatam; et similiter perseverantia, quae facit ut propter tristitiam
              homo a rationis operibus non discedat, sicut patientia non permittit propter
              tristitiam discedere ab ab aequanimitate mentis. Unde secundum Gregorium: <quote xml:id="ta-l3d33q3-Qd1e508">vera
                patientia est mala aliena</quote>, idest ab aliis illata, <quote xml:id="ta-l3d33q3-Qd1e511">aequanimiter
                perpeti</quote>. Mansuetudo autem facit ut homo non perturbetur per iram; unde
              abstinens, de quo loquitur philosophus in 4 Topic., non est idem quod patiens, sed se
              habet ad fortem et mitem, similiter et ad patientem, sicut continens ad temperatum.
              Unde non oportet, si mansuetudo reducitur ad temperantiam, quod et patientia: quia
              passio tristitiae est ex victoria nociva sicut et timor; et ideo difficultas in
              patientia et fortitudine est etiam in non vinci a nocivis. Unde patientia participat
              modum fortitudinis; sed ira est ad victoriam contra nocivum; unde difficilius est in
              refrenando: propter quod mansuetudo participat modum temperantiae.</p>
            <p xml:id="ta-l3d33q3-d1e516">Ad quartum dicendum, quod perseverantia uno modo dicit continuationem virtutis, et
              sic est actus omnium virtutum; alio modo dicit propositum persistendi, et sic est
              specialis virtus: quia habet specialem rationem objecti, scilicet laboriosum opus,
              prout natum est tristitiam inferre.</p>
          </div>
          <div xml:id="ta-l3d33q3-Dd1e520">
            <head xml:id="ta-l3d33q3-Hd1e522">Quaestiuncula 2</head>
            <p xml:id="ta-l3d33q3-d1e525">Ad secundam quaestionem de partibus quas Macrobius ponit, dicendum, quod sunt ejusdem
              rationis cum partibus quas ponit Tullius, nisi quod duas harum dividit in duas
              species, scilicet fidentiam, quam ponit Tullius, dividit in magnanimitatem, quae est
              in sperando magna consequenda, ut magnos honores, et fiduciam, quae est in
              consequendis honoribus mediocribus, ac hujusmodi; quam philosophus innominatam dicit.
              Item perseverantiam dividit in firmitatem, quae facit permanentiam in opere, et
              constantiam, quae facit permanentiam in proposito animi. Et addit etiam unam, scilicet
              securitatem, quae timori opponitur; unde propinquius se habet ad veram fortitudinem;
              sed tamen differt a fortitudine, quia reprimit timorem non solum circa maxima
              terribilia quemadmodum fortitudo, sed etiam circa quaecumque. Tolerantia vero est idem
              quod patientia: magnificentiam autem proprio nomine ponit.</p>
            <p xml:id="ta-l3d33q3-d1e528">Ad primum ergo dicendum, quod magnanimitas, quamvis non conveniat in materia cum
              fortitudine, convenit tamen in modo, ut dictum est.</p>
            <p xml:id="ta-l3d33q3-d1e531">Ad secundum dicendum, quod timiditas opponitur securitati, non autem fiduciae, sed
              magis desperatio.</p>
            <p xml:id="ta-l3d33q3-d1e534">Ad tertium dicendum, quod constantia opponitur mutabilitati in facto aliquo.</p>
          </div>
          <div xml:id="ta-l3d33q3-Dd1e538">
            <head xml:id="ta-l3d33q3-Hd1e540">Quaestiuncula 3</head>
            <p xml:id="ta-l3d33q3-d1e543">Ad tertiam quaestionem de partibus quas philosophus ponit in 3 Ethic., sciendum, quod
              sunt etiam partes potentiales, aliter tamen quam praedictae: praedictae enim partes a
              fortitudine deficiunt quantum ad difficultatem materiae: sed illae quas philosophus
              ponit, quantum ad rectitudinem motivi; et ideo non sunt virtutes, sed participant
              aliquid de virtute fortitudinis. Motivum autem ad actum fortitudinis potest esse
              triplex. Uno modo intentio boni vel honesti; et sic fortitudinis virtus est vel
              alicujus temporalis boni vel honoris, vel alicujus hujusmodi; et sic deficit a ratione
              virtutis, et est fortitudo quam nominat politicam. Alio modo ex hoc quod removetur
              faciens difficultatem in actu fortitudinis, scilicet magnitudo periculi; et hoc quidem
              removetur per ignorantiam, et sic est ultimus modus; et per spem vincendi, quae potest
              ex duobus consurgere; vel ex arte sive exercitio; et sic est militaris fortitudo; vel
              experientia victoriae, sicut illi qui alias talia pericula evaserunt, et sic est
              penultimus modus. Tertio modo ex passione furoris, vel tristitiae illatae, vel etiam
              timoris, vel desperationis; et sic est tertius modus.</p>
            <p xml:id="ta-l3d33q3-d1e546">Ad primum ergo dicendum, quod fortitudo politica dicitur ex motivo, quia scilicet
              aliquod bonum quod a civitatibus praestari fortibus solet, ad actum fortitudinis
              movet. Sic autem non dicuntur politicae virtutes cardinales, sed inquantum in vita
              civili perficiunt.</p>
            <p xml:id="ta-l3d33q3-d1e549">Ad secundum dicendum, quod militaris fortitudo dicitur, quia eam consueverunt habere
              milites, qui habent exercitium et artem bellandi; unde aequivocatur in militari et
              politica.</p>
            <p xml:id="ta-l3d33q3-d1e552">Ad tertium dicendum, quod non est ignorantia de periculo omnino, sed de quantitate
              periculi; et ideo non tollit totaliter rationem fortitudinis, sed diminuit aliquid de
              laude ejus.</p>
          </div>
          <div xml:id="ta-l3d33q3-Dd1e556">
            <head xml:id="ta-l3d33q3-Hd1e558">Quaestiuncula 4</head>
            <p xml:id="ta-l3d33q3-d1e561">Ad quartam quaestionem de partibus quas alius philosophus Graecus ponit, sciendum,
              quod sunt fere eaedem cum illis quas ponit Macrobius: magnanimitatem enim et
              magnificentiam et perseverantiam proprio nomine ponit, et eas sic definit:
                <quote xml:id="ta-l3d33q3-Qd1e563">magnanimitas est habitus plus faciens communiter accidente pravis et
                studiosis</quote>. Magnanimus enim non est contentus vitare prava et facere bona
              secundum quod communiter sufficit, nisi excellentius faciat hoc; et ideo dicitur in 4
              Ethic., quod operatur magnum in omnibus virtutibus. <quote xml:id="ta-l3d33q3-Qd1e566">Magnificentia vero est
                habitus superferens habentes ipsum, et elatione adimplens</quote>, inquantum
              scilicet effert propositum ejus ad aliqua sumptuosa et magna facienda.
                <quote xml:id="ta-l3d33q3-Qd1e569">Perseverantia vero est scientia vel habitus eorum quibus immanendum</quote>,
              idest bonorum, <quote xml:id="ta-l3d33q3-Qd1e572">et non immanendum</quote>, idest malorum, <quote xml:id="ta-l3d33q3-Qd1e575">vel
                neutrorum</quote>, idest indifferentium. <quote xml:id="ta-l3d33q3-Qd1e579">Eupsychia autem, quae</quote>
              secundum ipsum <quote xml:id="ta-l3d33q3-Qd1e582">est robur animae ad perficiendum opera ipsius</quote>, videtur
              idem esse quod constantia, et praecipue in spiritualibus, quae sunt opera animae.
                <quote xml:id="ta-l3d33q3-Qd1e585">Lenia autem, quae</quote> secundum philosophum <quote xml:id="ta-l3d33q3-Qd1e588">est habitus promptos
                tribuens ad tolerare et sustinere quae ratio dicit</quote>, videtur idem quod
              patientia. <quote xml:id="ta-l3d33q3-Qd1e591">Virilitas</quote> autem videtur idem quod fiducia, quam diximus
              differre a magnanimitate in hoc quod est communium bonorum, vel hujusmodi, cum
              magnanimitas sit magnorum, et quae sunt ultra necessitatem virtutis.
                <quote xml:id="ta-l3d33q3-Qd1e594">Virilitas</quote> autem secundum ipsum <quote xml:id="ta-l3d33q3-Qd1e598">est habitus per se sufficiens
                in his quae sunt secundum virtutem, et de necessitate virtutis</quote>; et sic
              differt virilitas a magnanimitate. Item ponit <quote xml:id="ta-l3d33q3-Qd1e601">andragathiam, quae est virtus
                adinventiva communicabilium operum communiter</quote>, scilicet juxta
              magnificentiam, quae tendit ad magna in communitatibus facienda; et in hoc differt a
              Macrobio, qui hanc definitionem non ponit propter hoc quod videtur esse idem
              liberalitati, nisi quod intantum differat quod liberalitas respicit bonum singulare,
              sed andragathia bonum commune. Unde magis accedit ad magnificentiam: quia ea quae
              indigent magnis sumptibus, maxime sunt ea quae ad communitatem pertinent. Sed dictus
              philosophus omittit securitatem, quam Macrobius ponit: quia securitas videtur
              intrinseca fortitudini, ut dictum est.</p>
            <p xml:id="ta-l3d33q3-d1e605">Ad primum ergo dicendum, quod, sicut dictum est supra de perseverantia, quod potest
              esse specialis virtus, inquantum respicit specialem rationem objecti, quamvis forte
              illa ratio possit inveniri in actibus diversarum aut omnium virtutum, sicut esse de
              magno quod respicit magnanimitas; ita etiam est dicendum de constantia et eupsychia,
              quod idem est.</p>
            <p xml:id="ta-l3d33q3-d1e608">Ad secundum dicendum, quod promptitudo illa intelligitur, ut homo propter
              difficultatem terribilium non turbetur, quod ad patientiam pertinet; unde sicut
              patientia specialis virtus est, ita et lenia, quae idem est.</p>
            <p xml:id="ta-l3d33q3-d1e611">Ad tertium dicendum, quod quamvis communicet cum justitia quantum ad materiam,
              convenit tamen cum fortitudine quantum ad modum, sicut et magnificentia.</p>
          </div>
        </div>
        <div xml:id="ta-l3d33q3-Dd1e616" type="articulus">
          <head xml:id="ta-l3d33q3-Hd1e618">Articulus 4</head>

          <head xml:id="ta-l3d33q3-Hd1e621" type="questionTitle">Utrum religio, pietas, gratia, vindicatio, observantia, veritas
            sint partes justitiae, sicut dicit Tullius</head>
          <div xml:id="ta-l3d33q3-Dd1e624">
            <head xml:id="ta-l3d33q3-Hd1e626">Quaestiuncula 1</head>
            <p xml:id="ta-l3d33q3-d1e629">Ad quartum sic proceditur. Videtur quod partes justitiae male assignentur a Tullio.
              Assignat enim justitiae sex species, quae sunt religio, pietas, gratia, vindicatio,
              observantia, veritas; et videtur quod male. Quia philosophus dicit in 8 Ethic., quod
              servi ad dominum non potest esse justitia. Sed Deus maxime dominus est. Ergo cum
              religio sit hominis ad Deum, videtur quod non sit pars justitiae.</p>
            <p xml:id="ta-l3d33q3-d1e632">Praeterea, sicut latria debetur Deo, ita etiam dulia debetur homini. Ergo sicut
              religio, quae est idem quod latria, ponitur pars justitiae, ita debet poni et
              dulia.</p>
            <p xml:id="ta-l3d33q3-d1e635">Praeterea, supra, distinct. 11, dictum est, quod pietas est idem quod latria; latria
              autem idem quod religio. Ergo pietas non debet dividi contra religionem.</p>
            <p xml:id="ta-l3d33q3-d1e638">Praeterea, vindicatio videtur pertinere ad vitium irae, quae est appetitus vindictae.
              Ergo non debet poni pars virtutis.</p>
          </div>
          <div xml:id="ta-l3d33q3-Dd1e642">
            <head xml:id="ta-l3d33q3-Hd1e644">Quaestiuncula 2</head>
            <p xml:id="ta-l3d33q3-d1e647">Ulterius. A Macrobio, ponuntur hae partes: innocentia, amicitia, concordia, religio,
              pietas, humanitas, affectus; et videtur quod male. Quia innocentia omni peccato
              opponitur. Sed omni peccato non opponitur nisi virtus communis. Ergo et innocentia vel
              est virtus communis, vel sequens omnem virtutem; ergo non debet poni pars
              justitiae.</p>
            <p xml:id="ta-l3d33q3-d1e650">Praeterea, illud quod consequitur ad omnes virtutes, non debet poni alicujus virtutis
              pars. Sed amicitia est hujusmodi: quia verae amicitiae fundamentum est honestum. Ergo
              non debet poni pars justitiae.</p>
            <p xml:id="ta-l3d33q3-d1e653">Praeterea, philosophus, in 9 Ethic., ponit circa amicitiam tria, scilicet
              beneficentiam, benevolentiam, et concordiam; a quibus omnibus dicit amicitiam
              differre. Ergo sicut posuit concordiam, ita debuit ponere alia duo.</p>
            <p xml:id="ta-l3d33q3-d1e656">Praeterea, affectus in omnibus moralibus requiritur. Ergo non debet poni pars
              alicujus virtutis.</p>
          </div>
          <div xml:id="ta-l3d33q3-Dd1e660">
            <head xml:id="ta-l3d33q3-Hd1e662">Quaestiuncula 3</head>
            <p xml:id="ta-l3d33q3-d1e665">Ulterius. Quidam ponunt quinque partes, quae sunt obedientia respectu superioris,
              disciplina respectu inferioris, aequitas respectu parium, fides et veritas respectu
              omnium: et videtur quod male. Quia justitia generalis, ut dicitur in 5 Ethic.,
              attendit praecepta legis. Sed obedire est attendere praeceptum. Ergo est idem quod
              justitia generalis: ergo non est pars justitiae quae est specialis virtus, sed magis e
              converso.</p>
            <p xml:id="ta-l3d33q3-d1e668">Praeterea rigor ad justitiam pertinet, sicut aequitas; ergo sicut ponunt aequitatem,
              ita ponere debent rigorem.</p>
            <p xml:id="ta-l3d33q3-d1e671">Praeterea, fides est virtus theologica. Ergo non debet poni pars justitiae, quae est
              virtus cardinalis.</p>
            <p xml:id="ta-l3d33q3-d1e674">Praeterea, veritas ad intellectum pertinet: justitia autem magis ad voluntatem: quia,
              ut dicit Anselmus, est rectitudo voluntatis propter se servata. Ergo videtur quod
              veritas non sit pars justitiae.</p>
          </div>
          <div xml:id="ta-l3d33q3-Dd1e679">
            <head xml:id="ta-l3d33q3-Hd1e681">Quaestiuncula 4</head>
            <p xml:id="ta-l3d33q3-d1e684">Ulterius. Quidam dividunt justitiam in liberalitatem et severitatem: quam dividunt in
              benignitatem et beneficentiam: benignitatem vero in septem partes, scilicet
              religionem, pietatem, innocentiam, amicitiam, reverentiam, concordiam, misericordiam.
              Et videtur quod non bene. Quia, ut dicit philosophus 5 Ethicor., virtuosus est
              diminutivus poenarum. Sed severitas dicit hujusmodi oppositum. Ergo non est pars
              virtutis.</p>
            <p xml:id="ta-l3d33q3-d1e687">Praeterea, liberalitas dat alicui quod est proprium dantis. Sed justitia dat alteri
              quod suum est et ei debitum. Ergo liberalitas non est pars justitiae.</p>
            <p xml:id="ta-l3d33q3-d1e690">Praeterea, misericordia est passio, ut dicit philosophus in 2 Eth. Sed nulla passio
              est virtus, nec pars virtutis. Ergo misericordia non est virtus, nec pars ejus.</p>
          </div>
          <div xml:id="ta-l3d33q3-Dd1e694">
            <head xml:id="ta-l3d33q3-Hd1e696">Quaestiuncula 5</head>
            <p xml:id="ta-l3d33q3-d1e699">Ulterius. Philosophus in 5 Ethic., dividit justitiam in legalem et specialem, quae
              est aequalitas quaedam in bonis et malis exterioribus: quam dividit in distributivam
              et commutativam. Dividit etiam justum in politicum, paternum, et uxorium; politicum
              autem in legalem et naturalem. Ponit etiam circa justitiam, epiceiam et justitiam
              metaphoricam. Et videtur quod male. Species enim non debet dividi contra genus. Sed
              justitia particularis est species justitiae legalis. Ergo non debet dividi contra
              eam.</p>
            <p xml:id="ta-l3d33q3-d1e702">Praeterea, justitia dirigimur in his quae ad alterum sunt. Sed omnis operatio unius
              ad alterum commutatio quaedam est. Ergo justitia commutativa non debet poni pars
              justitiae specialis, sed idem ei.</p>
            <p xml:id="ta-l3d33q3-d1e705">Praeterea, justum politicum videtur ad justitiam legalem pertinere. Ergo non debet
              poni pars justitiae specialis.</p>
            <p xml:id="ta-l3d33q3-d1e708">Praeterea, paternum et dominativum et uxorium non videntur differre nisi secundum
              materiam. Ergo non debet distingui justum per praedicta.</p>
            <p xml:id="ta-l3d33q3-d1e712">Praeterea, epieicia, ut ipse dicit, est aliquid melius justitia. Ergo magis debet
              justitia poni pars ejus quam e converso.</p>
          </div>
          <div xml:id="ta-l3d33q3-Dd1e716">
            <head xml:id="ta-l3d33q3-Hd1e718">Quaestiuncula 6</head>
            <p xml:id="ta-l3d33q3-d1e721">Ulterius. Quidam philosophus Graecus dicit, quod familiares justitiae sunt
              liberalitas, benignitas, vindicativa, eugnomosine, eusebia, Eucharistia, sanctitas,
              bona commutatio, legis positiva: et videtur quod male. Ipse enim et dicit, quod
              eugnomosine est voluntaria justificatio. Sed hoc necessarium est in omni justitia, ut
              volens quis operetur, ut dicitur in 5 Ethic. Ergo non est pars justitiae, sed idem
              sibi.</p>
            <p xml:id="ta-l3d33q3-d1e724">Praeterea, ad Eucharistiam, secundum ipsum, pertinet quibus sit facienda gratia, et a
              quibus accipienda. Sed hoc videtur ad liberalitatem pertinere, cujus est gratis
              tribuere. Ergo non debet dividi contra liberalitatem.</p>
            <p xml:id="ta-l3d33q3-d1e727">Praeterea, secundum ipsum, sanctitas est scientia faciens fideles et servantes quae
              ad Deum sunt justa. Sed hoc ad eusebiam pertinet, sive ad religionem. Ergo non debet
              dividi contra eusebiam.</p>
            <p xml:id="ta-l3d33q3-d1e730">Praeterea, philosophus ponit in 6 Ethicor., legis positivam speciem politicae, quam
              ponit idem prudentiae. Ergo legis positiva magis pertinet ad prudentiam quam ad
              justitiam.</p>
          </div>
          <div xml:id="ta-l3d33q3-Dd1e734">
            <head xml:id="ta-l3d33q3-Hd1e736">Quaestiuncula 1</head>
            <p xml:id="ta-l3d33q3-d1e739">Respondeo dicendum ad primam quaestionem, quod justitia in hoc differt a temperantia
              et fortitudine, quod illae moderant passiones intrinsecas, sed justitia moderat
              extrinsecas operationes: unde philosophus dicit, circa operationes justitiam esse. In
              adulterio enim, secundum quod est contra justitiam, attenditur usus inordinatus,
              scilicet rei alienae; secundum autem quod opponitur temperantiae, attenditur
              concupiscentia non refrenata sub debito rationis. Moderatio autem actionum exteriorum
              ex duobus regulatur. Primo per comparationem operationis ad ipsum operantem; et sic
              ejusdem rationis est et regulatio exteriorum operationum et interiorum passionum, quae
              ad exteriores inclinant operationes. Alio modo per comparationem ad alium; et in hoc
              est jam alius modus regulandi: et ideo exigitur alia virtus; et hoc proprie ad
              justitiam pertinet; unde ab eodem actu, scilicet percussione alicujus, retrahit
              mansuetudo, scilicet secundum quod procedit ex passione interiori, et justitia in
              ordine ad alium. In omni autem moderationem; oportet quod illud quod moderatur,
              mensurae sive regulae alicui adaequetur. Unde sicut moderatio passionum est adaequatio
              ipsarum ad ratione: ita moderatio exteriorum actuum, secundum quod sunt ad alterum,
              est quod adaequentur illi ex comparatione ad quem moderantur. Et haec quidem
              adaequatio est quando ei redditur quod et quantum ei debetur; et haec adaequatio
              proprius modus justitiae est. Unde ubicumque invenitur ista adaequatio complete, est
              justitia quae est virtus specialis; et omnes virtutes in quibus salvatur, sunt partes
              subjectivae justitiae. Ubi autem ista adaequatio non secundum totum salvatur, sed
              secundum aliquid, reducitur ad justitiam ut pars potentialis, aliquid de modo ejus
              participans. Ista autem adaequatio tria complectitur, ut ex dictis patet, scilicet ut
              sit ordinatum ad alterum; ut sit ei debitum, alias superexcederet actio eum ad quem
              fit; et ut tantum reddatur quantum debetur; alias deficeret in minus. Sunt autem
              quaedam virtutes quibus redditur alteri quod debetur ex necessitate legis, non tamen
              tantum, quia impossibile est; sicut in honore qui est ad Deum, quod facit religio; et
              qui ad parentes et ad patriam, quod facit pietas. Unde istae virtutes deficiunt quidem
              a justitia, et sunt partes ejus potentiales, et propinquissime se habent ad ipsam.
              Quaedam vero sunt quibus redditur alteri quod debetur non ex necessitate legis, sed
              quadam honestate, sicut philosophus dicit in 8 Ethic.: sicut gratia quae est
              retributio beneficiorum, secundum Tullium, misericordia, et hujusmodi: et hae virtutes
              aliquantulum magis distant a vera justitia. Quaedam autem virtutes sunt quibus hoc
              circa quod principaliter est virtus, ordinatur ad alterum, non tamen secundum rationem
              debiti, sicut liberalitas; et hae adhuc magis distant a vera justitia. Quaedam vero
              hoc circa quod est virtus, non principaliter, sed secundario, ordinant ad alterum;
              sicut quando fortitudo actum exteriorem, circa quem secundario est, ordinat ad alterum
              ut ad bonum gratiae, et sic induit quodammodo formam justitiae; et sic omnis virtus
              potest reduci ad justitiam; unde justitia legalis est idem quod omnis virtus in 5
              Ethic. Quantum ad passiones autem, circa quas principaliter sunt illae virtutes, nihil
              possunt habere de modo justitiae, eo quod per passiones immediate homo non ordinatur
              nisi ad seipsum; tamen per quamdam similitudinem est ibi quaedam forma justitiae,
              secundum quod diversae vires computantur ut diversae personae; unde sic est justitia
              metaphorica, de qua philosophus loquitur in 5 Ethic. Ex dictis igitur potest patere de
              facili, qualiter omnes partes a philosophis assignatae, sunt partes justitiae: quia
              inter partes quas Tullius ponit vindicatio et observantia sunt partes subjectivae
              verae justitiae: quia vindicatio reddit malum debitum, observantia autem bonum ad quod
              se obligavit. Vindicatio enim, secundum eum, est <quote xml:id="ta-l3d33q3-Qd1e741">virtus, qua vis aut injuria,
                et omne quod obfuturum est, defendendo et ulciscendo propulsatur</quote>. Religio
              autem quae est ad Deum, et pietas quae est ad parentes et conjunctos sanguine vel
              patria, sunt partes potentiales, sed propinquae: quia reddunt quod debent, et ex
              obligatione legis, sed non quantum; quia impossibile est. Has autem sic definit:
                <quote xml:id="ta-l3d33q3-Qd1e744">religio est quae superiori cuidam naturae, quam divinam vocant, curam
                caeremoniamque affert</quote>; et dicitur a religando secundum Isidorum, vel
              secundum Augustinum, a reeligendo Deum quem amiseramus. Pietas vero est <quote xml:id="ta-l3d33q3-Qd1e747">per
                quam sanguine conjunctis patriaeque benevolis officium et diligens tribuitur
                cultus</quote>. Gratia autem et veritas reddunt quod debent ex quadam honestate, qua
              fit ut homo gratiam beneficio impendat (quamvis non possit ad id in judicio cogi), et
              quod talem se in dictis et factis exhibeat qualis est, quod ad veritatem pertinet: de
              qua philosophus etiam determinat in 4 Ethic. Est enim gratia <quote xml:id="ta-l3d33q3-Qd1e750">in qua amicitiarum
                et obsequiorum alterius memoria, et remunerandi voluntas continentur</quote>.</p>
            <p xml:id="ta-l3d33q3-d1e754">Ad primum ergo dicendum, quod objectio illa probat quod religio non sit pars
              subjectiva justitiae; non autem quod non sit pars potentialis propinqua.</p>
            <p xml:id="ta-l3d33q3-d1e757">Ad secundum dicendum, quod sicut pietas quae principaliter debetur parentibus, se
              extendit ad omnes sanguine conjunctos, inquantum ex eisdem parentibus descenderunt, et
              ulterius ad compatriotas, inquantum communicant in natali solo; ita religio, quae Deo
              debetur, se extendit quodammodo ad eos qui Dei imagine sunt insigniti; unde religio et
              dulia sunt in proximo genere; et ideo sub una comprehenditur a Tullio altera.</p>
            <p xml:id="ta-l3d33q3-d1e760">Ad tertium dicendum, quod pietas alio modo sumitur hic quam ibi.</p>
            <p xml:id="ta-l3d33q3-d1e764">Ad quartum dicendum, quod vindicare ex poenae desiderio, vitiosum est; sed ex sola
              justitia, et secundum ordinem juris, justitiae est.</p>
          </div>
          <div xml:id="ta-l3d33q3-Dd1e768">
            <head xml:id="ta-l3d33q3-Hd1e770">Quaestiuncula 2</head>
            <p xml:id="ta-l3d33q3-d1e773">Ad secundam quaestionem de partibus quas ponit Macrobius, sciendum, quod una est pars
              subjectiva justitiae proprie dictae, scilicet innocentia, ut nullus alteri quod suum
              est auferat; et condividitur contra illam partem quae unicuique reddit quod debet.
              Aliae vero sunt partes potentiales, quarum duae sunt respectu superioris, scilicet
              religio et pietas, ut reddant debitum, sed non tantum. Aliae vero quatuor reddunt
              debitum ex honestate; et hoc vel aequali, et sic est amicitia, de qua philosophus in 4
              Ethic., qua nostris operibus congruenter ad alios utimur; et concordia, qua operibus
              aliorum auxilia praestamus: vel respectu inferiorum, quibus quantum ad affectum
              interiorem impendimus ex debito honestatis humanitatem, et quantum ad exterius
              affectum subventionis.</p>
            <p xml:id="ta-l3d33q3-d1e776">Ad primum ergo dicendum, quod innocentia hic sumitur stricte secundum quod privat
              nocumentum alteri illatum.</p>
            <p xml:id="ta-l3d33q3-d1e779">Ad secundum dicendum, quod amicitia hic sumitur non sicut in 8 Ethic., quae consistit
              principaliter in affectu, sed ut in 4, cap. 13, quae consistit principaliter in
              affabilitate exteriori, quae habetur etiam ad extraneos.</p>
            <p xml:id="ta-l3d33q3-d1e782">Ad tertium dicendum, quod beneficentia includitur in humanitate, benevolentia autem
              in affectu.</p>
            <p xml:id="ta-l3d33q3-d1e786">Ad quartum dicendum, quod affectus hic sumitur stricte pro affectu subventionis et
              compassionis ad alterum.</p>
          </div>
          <div xml:id="ta-l3d33q3-Dd1e790">
            <head xml:id="ta-l3d33q3-Hd1e792">Quaestiuncula 3</head>
            <p xml:id="ta-l3d33q3-d1e795">Ad tertiam quaestionem de partibus aliis sciendum est quod videntur esse subjectivae
              justitiae proprie dictae: quia ex obligatione legis tenetur homo ut superiori obediat,
              ut inferiori suae curae commisso disciplinam exhibeat, et ad aequales etiam, et ad
              omnes servet aequalitatem in rebus, fidem in factis, quae est idem quod observantia,
              et veritatem in dictis, si tamen veritas sumatur ea quae est in confessionibus
              judicii; alias si sumeretur sicut supra, esset pars potentialis justitiae.</p>
            <p xml:id="ta-l3d33q3-d1e798">Ad primum ergo dicendum, quod obedientia, secundum quod attendit principaliter
              rationem praecepti, est specialis virtus; unde etiam obedit in illis quae ad alias
              virtutes non pertinent; sed secundum quod ex consequente respicit praeceptum et bonum
              virtutis principaliter in eo quod facit, sic est consequens ad omnes virtutes.</p>
            <p xml:id="ta-l3d33q3-d1e801">Ad secundum dicendum, quod hic sumitur aequitas secundum aequalitatem simpliciter,
              quae est in rebus commutabilibus; unde includit severitatem sive rigorem, inquantum
              servat formam legis in his ad quae legis intentio se extendit, et aequitatem, quae,
              dimissa forma legis intentionem ipsam sequitur.</p>
            <p xml:id="ta-l3d33q3-d1e804">Ad tertium dicendum, quod fides hic sumitur pro fidelitate, non secundum quod est
              virtus theologica.</p>
            <p xml:id="ta-l3d33q3-d1e808">Ad quartum dicendum, quod veritas hic sumitur secundum quod est in signo exteriori,
              vel verbo, vel quocumque alio.</p>
          </div>
          <div xml:id="ta-l3d33q3-Dd1e813">
            <head xml:id="ta-l3d33q3-Hd1e815">Quaestiuncula 4</head>
            <p xml:id="ta-l3d33q3-d1e818">Ad quartam quaestionem de aliis partibus a quibusdam aliis assignatis, sciendum est,
              quod in idem incidunt cum partibus prius tactis: quia severitas, secundum quod hic
              accipitur, idem est quod vindicatio; et dividitur contra omnes alias partes justitiae,
              quia ipsa sola malum reddit: liberalitas autem valde large sumitur pro qualibet boni
              exhibitione, vel debiti vel non debiti, vel in affectu vel in effectu; unde dividitur
              in beneficentiam et benevolentiam, et hic etiam largissime accipiuntur hujusmodi. Unde
              dividitur beneficentia in septem partes quae omnes comprehensae sunt in superioribus
              partibus: quia misericordia comprehenditur in affectu, reverentia vero, quae videtur
              idem quod dulia, comprehenditur sub religione, ut prius dictum est, et etiam sub
              pietate.</p>
            <p xml:id="ta-l3d33q3-d1e821">Ad primum ergo dicendum, quod virtuosus diminuit poenam quam debet servata intentione
              legis, non tamen contra legem.</p>
            <p xml:id="ta-l3d33q3-d1e824">Ad secundum dicendum, quod liberalitas large hic accipitur, ut dictum est.</p>
            <p xml:id="ta-l3d33q3-d1e827">Ad tertium dicendum, quod aliquae passiones, quamvis proprie loquendo non sint
              virtutes, tamen inquantum sunt laudabiles, habent aliquid de ratione virtutis; sicut
              misericordia et verecundia; et praecipue secundum quod est ibi electio.</p>
          </div>
          <div xml:id="ta-l3d33q3-Dd1e831">
            <head xml:id="ta-l3d33q3-Hd1e833">Quaestiuncula 5</head>
            <p xml:id="ta-l3d33q3-d1e836">Ad quintam quaestionem de aliis partibus quas philosophus ponit in 5 Ethic. dicendum,
              quod divisio philosophi complectitur omnia ad quae vera justitia habet se extendere;
              et ideo ponit justitiam metaphoricam, in qua salvatur similitudo tantum justitiae, et
              legalem, quae ordinat ad alterum etiam circa id quod non principaliter est virtus, si
              illud sit ordinatum a lege: et in idem reducitur epiceia quae differt a justitia
              legali in hoc quod servat intentionem legis in his ad quae forma legis se non
              extendit; et similiter dominativum, et paternum justum, in quibus redditur debitum,
              sed non tantum; et iterum distributiva, et commutativa, quae sunt partes subjectivae
              justitiae specialis. Legale autem et principale justum non dividunt justitiam; sed
              illud ex quo est obligatio debiti et justitiae: quia vel est jus naturale, vel
              positivum.</p>
            <p xml:id="ta-l3d33q3-d1e839">Ad primum ergo dicendum, quod species potest dividi contra genus divisione quae est
              nominis aequivoci in suo significato.</p>
            <p xml:id="ta-l3d33q3-d1e842">Ad secundum dicendum, quod commutatio proprie est, quando ex mutuis operibus sit
              aliquid alicui debitum; sicut ex hoc quod unus laboravit in vinea alterius, alter
              constituitur sibi debitor in tanto, quantum valet labor ejus; et in his dirigit
              commutativa justitia. Est enim aequalitas in ea, commutationis: quia quantum unus
              dedit alteri, debet tantum ab eo recipere: et propter hoc etiam commutativa dicitur.
              Sed in distributiva non attenditur aequalitas recipientis ad eum qui dat, sed ad alium
              qui etiam recipit; unde non est ibi aequalitas commutationis, sed distributionis; et
              propter hoc dicitur distributiva, non commutativa.</p>
            <p xml:id="ta-l3d33q3-d1e845">Ad tertium dicendum, quod politicum tribus modis dicitur. Uno modo secundum quod
              respicit civilem vitam; et sic omnes virtutes morales quandoque dicuntur politicae.
              Alio modo secundum quod in vita civili ex civili ordinatione dirigitur quis; et hoc
              modo dicitur etiam justitia particularis politica, inquantum dirigit in
              commutationibus secundum civilia statuta: et tunc dividitur politicum justum contra
              dominativum et uxorium et hujusmodi: quia lex se extendit ad dirigendum in his, cum
              servus sit res domini, et filius patris, et uxor viri. Unde directio in his magis est
              secundum oeconomicam prudentiam, quam secundum civilia statuta. Tertio modo dicitur
              politicum a vita civili et civilibus statutis, et ulterius ex intentione communis
              boni; et sic politicum pertinet ad justitiam legalem.</p>
            <p xml:id="ta-l3d33q3-d1e849">Ad quartum dicendum, quod in his tribus est diversa ratio regendi, secundum quod ille
              ad quem est justitia, minus vel magis est in potestate alterius; et ideo uxorium
              justum magis convenit cum justo politico quam paternum, et paternum quam dominativum:
              quia magis appropinquat ad aequalitatem uxor viri quam filius patris, et quam servus
              domini. Unde non est differentia tantum secundum materiam, sed etiam aliquo modo
              formalis.</p>
            <p xml:id="ta-l3d33q3-d1e852">Ad quintum dicendum, quod epieicia adjungitur legali justitiae, et circa eadem est,
              quamvis non ex eodem dirigit: quia legalis dirigit in scripto legis, sed epieicia ex
              intentione legislatoris; et quamvis sit excellentior quam justitia legalis, non tamen
              potest dici cardinalis: tum quia est in supplementum legalis justitiae, et etiam
              quodammodo praesupponit illam; tum quia est idem omni virtuti aliqualiter, sicut et
              legalis justitia.</p>
          </div>
          <div xml:id="ta-l3d33q3-Dd1e856">
            <head xml:id="ta-l3d33q3-Hd1e858">Quaestiuncula 6</head>
            <p xml:id="ta-l3d33q3-d1e861">Ad sextam quaestionem de aliis partibus sciendum est, quod assignatio illius
              philosophi non differt a praedictis assignationibus nisi in duobus. Primo, quia
              dividit religionem in eusebiam, quae ordinat ad Deum in cultu qui exhibetur in
              protestatione servitutis, sicut sacrificia, et hujusmodi; unde dicit quod est scientia
              Dei famulatus; et sanctitatem, quae ordinat ad Deum in omnibus aliis operibus vitae;
              unde dicit, quod sanctitas est scientia faciens fideles et servantes quae ad Deum
              justa sunt. Secundo, quia assignat partes subjectivas justitiae alio modo: quia
              justitia et est in judice sicut in regulante, et est in aliis sicut in regulatis. Ad
              judicem autem duo pertinent: unum est quod aequalitates in aliis faciat, et ad hoc est
              legis positiva; aliud est ut inaequalitatem facientes puniat, et ad hoc est
              vindicativa. Ex parte autem aliorum similiter duo requiruntur ad justitiam. Unum est
              quod aequalitatem in commutando servent, quia aequalitatem justitiae distributivae
              servare non est subditorum qui recipiunt, sed superioris qui distribuit; et ad hoc est
              bona commutatio. Aliud est quod si quando aequalitatem praetereunt, ad eam voluntarie
              revertantur; et ad hoc est eugnomosyne, id est, voluntaria justificatio. Aliae autem
              partes supra positae sunt: liberalitas quidem et benignitas etiam per nomina;
              Eucharistia autem idem est quod gratia, quae etiam supra posita est: est enim secundum
              ipsum Eucharistia <quote xml:id="ta-l3d33q3-Qd1e863">scientia ejus quod est quibus et quando impendendum gratiam,
                et qualiter et a quibus sumendum</quote>. Ponitur autem in definitione dictarum
              virtutum scientia, secundum quod omnes virtutes morales participant aliquid rationis
              et prudentiae; unde Socrates omnes virtutes dicebat esse scientias, ut dicitur 6
              Ethic.</p>
            <p xml:id="ta-l3d33q3-d1e867">Ad primum ergo dicendum, quod voluntaria justificatio accipienda est hic non
              quaelibet, sed in determinato modo, ut dictum est.</p>
            <p xml:id="ta-l3d33q3-d1e870">Ad secundum dicendum, quod impendere gratiam accipitur hic pro rependere ratione
              beneficii accepti; et sic patet quod non est idem quod liberalitas.</p>
            <p xml:id="ta-l3d33q3-d1e873">Ad tertium dicendum, quod jam patet distinctio sanctitatis et eusebiae ex his quae
              dicta sunt; unde sanctitas eodem modo comparatur ad omnes virtutes, sicut et justitia
              legalis: quia sicut justitia legalis operatur actus omnium virtutum propter bonum
              commune, ita sanctitas propter Deum.</p>
            <p xml:id="ta-l3d33q3-d1e877">Ad quartum dicendum, quod politica aequivocatur et ad cognitionem prudentiae et ad
              executionem justitiae; et similiter legis positiva quae est pars politicae, ut ipse
              ibidem dicit.</p>
          </div>
        </div>
        <div xml:id="ta-l3d33q3-Dd1e882">
          <head xml:id="ta-l3d33q3-Hd1e884">Expositio textus</head>
          <p xml:id="ta-l3d33q3-d1e887"><quote xml:id="ta-l3d33q3-Qd1e888">In quo habuerunt usus eosdem</quote>. Virtutes enim quae consistunt circa
            passiones illatas, habuerunt eumdem usum in Christo quem in nobis propter passibilitatem
            corporis. Habuerunt etiam usum quem habent in patria propter perfectionem animae. Sed de
            virtutibus quae sunt circa passiones innatas secus est: quia istae passiones in Christo
            non fuerunt, ut necessarium esset eas per virtutem cohibere; unde etiam tentari potuit
            ab hoste; sed non a carne. <quote xml:id="ta-l3d33q3-Qd1e891">Sed alios usus habebunt</quote>. Ergo sunt aliae
            virtutes: quia habitus distinguuntur per actus. Et dicendum, quod sicut motus ad
            terminum et quies in termino pertinent ad eamdem virtutem naturalem, ita quies in fine
            non requirit alium habitum quam motus tendens in finem ipsum. Et hoc modo
            diversificantur actus virtutum in via et in patria.</p>
        </div>
      </div>
    </body>
  </text>
</TEI>