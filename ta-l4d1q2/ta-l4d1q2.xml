<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 1, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 1, Quaestio 2</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> 
        <cb ed="#G" n="16b"/>
      </div>
    </front>
    <body>
      <div xml:id="ta-l4d1q2">
        <head xml:id="ta-l4d1q2-Hd1e97">Quaestio 2</head>
        <div xml:id="ta-l4d1q2-Dd1e100">
          <head xml:id="ta-l4d1q2-Hd1e102">Prooemium</head>
          <p xml:id="ta-l4d1q2-d1e105">Postquam determinavit Magister differentiam sacramentorum veteris et novae legis, hic
            determinat de quodam sacramento veteris legis, scilicet circumcisione, quod cum
            sacramentis novae legis aliquam convenientiam habet; et dividitur in partes duas: in
            prima determinat de circumcisione; in secunda movet quamdam quaestionem circa
            praedeterminata, ibi: <quote xml:id="ta-l4d1q2-Qd1e107">si vero quaeritur</quote>, et cetera. Prima in tres: in
            prima determinat efficaciam circumcisionis; in secunda institutionem ipsius, ibi:
              <quote xml:id="ta-l4d1q2-Qd1e110">hic dicendum est in quo instituta fuerit circumcisio</quote>; in tertia
            determinat de mutatione ipsius per Baptismum, ibi: <quote xml:id="ta-l4d1q2-Qd1e113">ideo autem mutata est</quote>
            et cetera. Circa primum duo facit: primo ostendit quam efficaciam circumcisio habeat;
            secundo ostendit quod eamdem efficaciam contra originale habebant quaedam remedia ante
            praeceptum de circumcisione datum, ibi: <quote xml:id="ta-l4d1q2-Qd1e116">quaeritur autem de viris qui fuerunt ante
              circumcisionem</quote>. Hic quaeruntur sex: 1 de necessitate circumcisionis; 2 quibus
            competeret; 3 de his quae ad circumcisionem requirebantur; 4 de efficacia
            circumcisionis; 5 de mutatione ipsius; 6 de remedio quod circumcisionem praecessit.</p>
        </div>
        <div xml:id="ta-l4d1q2-Dd1e121" type="articulus">
          <head xml:id="ta-l4d1q2-Hd1e123">Articulus 1</head>

          <head xml:id="ta-l4d1q2-Hd1e126" type="question-title">Utrum necessarium fuerit circumcisionem dari</head>
          <div xml:id="ta-l4d1q2-Dd1e129">
            <head xml:id="ta-l4d1q2-Hd1e131">Quaestiuncula 1</head>
            <p xml:id="ta-l4d1q2-d1e134">Ad primum sic proceditur. Videtur quod non fuerit necessarium circumcisionem dari.
              Sapientis est enim facere aliquid quanto brevius potest. Sed per fidem et sacramenta
              legis naturae sufficienter originale purgabatur. Ergo, non oportebat in remedium
              originalis circumcisionem dari.</p>
            <p xml:id="ta-l4d1q2-d1e137">Praeterea, peccato originali, quia ex alio contractum est, non debetur poena
              sensibilis, nec expiatio per satisfactionem. Sed circumcisio poenam sensibilem
              habebat. Ergo non erat conveniens remedium contra originale.</p>
            <p xml:id="ta-l4d1q2-d1e140">Sed contra, circumcisio est signaculum fidei, quae est in praeputio patris nostri
              Abrahae, Rom. 4. Sed conveniens fuit illam fidem significari, cujus oportet nos omnes
              imitatores existere. Ergo congruum fuit circumcisionem dari.</p>
          </div>
          <div xml:id="ta-l4d1q2-Dd1e144">
            <head xml:id="ta-l4d1q2-Hd1e146">Quaestiuncula 2</head>
            <p xml:id="ta-l4d1q2-d1e149">Ulterius. Videtur quod non debuerit dari ante legem scriptam. Quia in lege naturae
              non erat aliqua distinctio, cum lex communis omnibus esset. Sed circumcisio signum
              distinctivum est: quia secundum Damascenum, est signum determinans Israel a gentibus.
              Ergo non debebat dari ante legem scriptam.</p>
            <p xml:id="ta-l4d1q2-d1e152">Praeterea, praecepta quae non sunt indita rationi naturali, debent ad populum per
              ministrorum officium tradi. Sed circumcisio non erat de dictamine legis naturalis.
              Ergo cum ante legem scriptam non esset ministrorum distinctio, videtur quod tunc dari
              non debuerit.</p>
            <p xml:id="ta-l4d1q2-d1e155">Sed contra, circumcisio, secundum apostolum, est signum fidei. Sed etiam ante legem
              scriptam erat distinctio fidelium a non fidelibus. Ergo tunc oportebat eis dari.</p>
          </div>
          <div xml:id="ta-l4d1q2-Dd1e159">
            <head xml:id="ta-l4d1q2-Hd1e161">Quaestiuncula 3</head>
            <p xml:id="ta-l4d1q2-d1e164">Ulterius. Videtur quod non debuerit differri usque ad tempus Abrahae. Quia etiam ante
              ipsum erant fideles ab infidelibus distincti. Sed circumcisio est signum fidei. Ergo
              ante tempus Abrahae dari debuit.</p>
            <p xml:id="ta-l4d1q2-d1e167">Praeterea, circumcisio majorem habet efficaciam quam sacramenta legis naturae; alias
              postea instituta non fuisset. Sed non minor erat necessitas efficacis remedii ante
              Abraham quam post. Ergo etiam ante eum dari debuit.</p>
            <p xml:id="ta-l4d1q2-d1e170">Sed contra, fides quae sacramentis efficaciam significandi dat, est fides mediatoris,
              ut supra dictum est. Sed Abrahae primo dictae sunt repromissiones de mediatore ex
              semine ejus nascendo. Ergo ei primo signum fidei distinctum dari debuit in
              generationis membro.</p>
          </div>
          <div xml:id="ta-l4d1q2-Dd1e175">
            <head xml:id="ta-l4d1q2-Hd1e177">Quaestiuncula 1</head>
            <p xml:id="ta-l4d1q2-d1e180">Respondeo dicendum ad primam quaestionem, quod circumcisio primo et principaliter
              necessaria fuit ad expressiorem significationem, quam sacramenta praecedentia
              fuissent. Oportuit enim quod secundum processum temporis, sicut explicatio fidei
              crescebat, ita cresceret distinctio signorum sacramentalium. Habet autem circumcisio
              expressam similitudinem ablationis originalis peccati quantum ad quatuor. Primo
              quantum ad membrum generationis, per quam originale transfunditur. Secundo quantum ad
              figuram circularem, in qua significatur circulus, qui est in processu originalis
              infectionis, secundum quod persona corrumpit naturam, et natura personam. Tertio
              quantum ad poenam, quae erat in circumcisione contra delectationem concupiscentiae, in
              qua praecipue viget fomitis virtus. Quarto quantum ad sanguinis effusionem, in quo
              significatur passio Christi, per quam pro originali satisfaciendum erat. Et quantum ad
              hanc utilitatem definitur circumcisio, quod est signaculum curationis ab originali.
              Sed ex consequenti fuit alia utilitas circumcisionis scilicet distinctio fidelis
              populi ab infideli propter fidem ejus cui data fuit circumcisio; et quantum ad hoc
              definit Damascenus, circumcisionem sic: <quote xml:id="ta-l4d1q2-Qd1e182">circumcisio est signum determinans
                Israel a gentibus, cum quibus conversabatur</quote>. Habuit etiam mysticam
              significationem; et moralem, quia erat signum castitatis servandae; et allegoricam,
              inquantum significabat purgationem per Christum futuram; et quasi anagogicam,
              inquantum significabat depositionem corruptibilitatis carnis et sanguinis in
              resurrectione.</p>
            <p xml:id="ta-l4d1q2-d1e186">Ad primum ergo dicendum, quod has utilitates habuit circumcisio prae sacramentis
              legis naturae; et ideo post illa institui debuit.</p>
            <p xml:id="ta-l4d1q2-d1e189">Ad secundum dicendum, quod poena illa non erat ad satisfactionem, sed tantum ad
              significationem.</p>
          </div>
          <div xml:id="ta-l4d1q2-Dd1e193">
            <head xml:id="ta-l4d1q2-Hd1e195">Quaestiuncula 2</head>
            <p xml:id="ta-l4d1q2-d1e198">Ad secundam quaestionem dicendum, quod lex scripta non debuit dari divinitus nisi
              populo fideli; et ideo oportuit populum fidelem prius congregari, et ab aliis
              distingui, quam lex divinitus ei daretur. Hoc autem non poterat fieri nisi per aliquod
              signum in quo fideles ad invicem convenirent, et ab aliis distinguerentur, quod ad
              circumcisionem pertinet; et ideo ante legislationem debuit circumcisio dari.</p>
            <p xml:id="ta-l4d1q2-d1e201">Ad primum ergo dicendum, quod circumcisio erat quodammodo legis naturae, inquantum
              tempore legis naturae data fuit, et quodammodo legis scriptae, inquantum ad ipsam
              praeparabat. Dispositiones autem distinctionem habent penes ea ad quae disponunt.</p>
            <p xml:id="ta-l4d1q2-d1e204">Ad secundum dicendum, quod peccatum originale a nobis non habemus, sed aliunde; et
              ideo aliunde totaliter remedium habet, nobis non cooperantibus, scilicet a Deo. Et
              propter hoc, sacramentum quod in remedium originalis erat, a Deo immediate praecipi
              debuit, sicut circumcisio et Baptismus. Secus autem est de sacramentis legalibus, quae
              erant instituta ad satisfaciendum pro actualibus.</p>
          </div>
          <div xml:id="ta-l4d1q2-Dd1e208">
            <head xml:id="ta-l4d1q2-Hd1e210">Quaestiuncula 3</head>
            <p xml:id="ta-l4d1q2-d1e213">Ad tertiam quaestionem dicendum, quod ex corruptione peccati originalis humanum genus
              circa tempora Abrahae usque ad profundissima peccatorum venerat, scilicet in
              infidelitatem, et turpissimum vitium contra naturam; et ideo tunc temporis primo
              conveniebat promissionem fieri manifestam de semine nascituro, in quo omnes gentes
              benedicerentur, et a peccatis mundarentur. Tunc etiam oportebat in significationem
              aliquod exemplum fidei hominibus proponi contra infidelitatem; tunc signa castitatis
              dari contra corruptissimam concupiscentiam; et ideo Abrahae primo data est circumcisio
              in signum paternitatis, ut ex quo nasciturus erat peccatorum destructor et in signum
              fidei, et distinctionis ab infidelibus, et in signum castitatis et munditiae.</p>
            <p xml:id="ta-l4d1q2-d1e216">Ad primum ergo dicendum, quod ante Abraham fere omnes fideles erant: circa tempora
              enim ejus dicitur idolatria incepisse.</p>
            <p xml:id="ta-l4d1q2-d1e219">Ad secundum dicendum, quod quia tunc temporis corruptio magis invaluerat, ideo etiam
              tunc oportebat efficacius remedium dari.</p>
          </div>
        </div>
        <div xml:id="ta-l4d1q2-Dd1e224" type="articulus">
          <head xml:id="ta-l4d1q2-Hd1e226">Articulus 2</head>

          <head xml:id="ta-l4d1q2-Hd1e229" type="question-title">Utrum omnibus populis debuerit circumcisio dari</head>
          <div xml:id="ta-l4d1q2-Dd1e232">
            <head xml:id="ta-l4d1q2-Hd1e234">Quaestiuncula 1</head>
            <p xml:id="ta-l4d1q2-d1e237">Ad secundum sic proceditur. Videtur quod omnibus populis circumcisio dari debuerit.
              Data est enim in remedium contra originale. Sed morbus iste communis omnibus erat.
              Ergo et medicina debuit esse communis.</p>
            <p xml:id="ta-l4d1q2-d1e240">Praeterea, circumcisio data est in signum fidei. Sed Abrahae fidem imitari omnes
              tenebantur: ac fides semper fuit de necessitate salutis. Ergo omnibus circumcisio dari
              debuit.</p>
            <p xml:id="ta-l4d1q2-d1e243">Praeterea, Genes. 17, 10, dicitur: <quote xml:id="ta-l4d1q2-Qd1e245" source="http://scta.info/resource/gen17_10">hoc est pactum quod observabitis inter me
                et vos, et semen tuum post te. Circumcidetur in vobis omne masculinum</quote>. Sed
              de semine Abrahae multi populi processerunt praeter filios Israel, sicut Ismaelitae,
              Idumaei et cetera. Ergo non solum filiis Israel circumcisio competebat.</p>
            <p xml:id="ta-l4d1q2-d1e249">Sed contra, circumcisio erat signum fidei. Sed unus tantum populus erat in quo fides,
              et cultus Dei remansit, ceteris per idolatriam depravatis. Ergo eis tantum circumcisio
              competebat.</p>
            <p xml:id="ta-l4d1q2-d1e253">Praeterea, circumcisio significabat medicinam futuram per Christum. Sed tantum ex uno
              populo scilicet Israel, Christus nasciturus erat. Ergo tantum illi populo circumcisio
              competebat.</p>
          </div>
          <div xml:id="ta-l4d1q2-Dd1e257">
            <head xml:id="ta-l4d1q2-Hd1e259">Quaestiuncula 2</head>
            <p xml:id="ta-l4d1q2-d1e262">Ulterius. Videtur quod debuit hoc remedium etiam mulieribus communiter dari.
              Circumcisio enim data erat in medicinam contra primam transgressionem. Sed prima
              transgressio incepit a femina. Ergo et feminis remedium dari debuit.</p>
            <p xml:id="ta-l4d1q2-d1e265">Praeterea, ubi eadem causa, et idem effectus. Sed eadem causa in viris est, ut
              circumcisio eis daretur, et in mulieribus: quia et ipsae ad populum Dei pertinent, et
              in eis corruptio originalis est. Ergo eis remedium dari debuit.</p>
            <p xml:id="ta-l4d1q2-d1e268">Sed contra, Hugo de sancto Victore dicit, quod <quote xml:id="ta-l4d1q2-Qd1e270">solis masculis data est
                circumcisio carnis, quia sacra Scriptura per masculinum sexum animam, per feminam
                vero carnem significare consueverit, ut scilicet ostenderetur quod illa circumcisio
                animabus sanctificationem contulit, non abstulit carni corruptionem</quote>.</p>
          </div>
          <div xml:id="ta-l4d1q2-Dd1e275">
            <head xml:id="ta-l4d1q2-Hd1e277">Quaestiuncula 3</head>
            <p xml:id="ta-l4d1q2-d1e280">Ulterius. Videtur quod Christo circumcidi non competebat. Sabbati enim observatio
              vicinior erat praeceptis moralibus, inter quae etiam computatur, quam circumcisio. Sed
              Christus sabbatum litteraliter non observabat; unde dicebant de ipso, Joan. 9, 16:
                <quote xml:id="ta-l4d1q2-Qd1e282">non est hic homo a Deo, qui sabbatum non custodit</quote>. Ergo nec
              circumcisionem servare debuit.</p>
            <p xml:id="ta-l4d1q2-d1e286">Praeterea, Hebr. 7, dicit Glossa, quod Christus in lumbis Abrahae decimatus non fuit,
              quia decima figurabat medicinam originalis, quod in Christo non fuit. Sed similiter
              circumcisio, ut dictum est, significat emundationem ab originali. Ergo Christo non
              competebat.</p>
            <p xml:id="ta-l4d1q2-d1e289">Sed contra, Gal. 4, 4: <quote xml:id="ta-l4d1q2-Qd1e291">misit Deus filium suum, natum de muliere, factum sub
                lege</quote>. Sed illis qui sub lege erant, competit circumcisio. Ergo et
              Christo.</p>
          </div>
          <div xml:id="ta-l4d1q2-Dd1e297">
            <head xml:id="ta-l4d1q2-Hd1e299">Quaestiuncula 1</head>
            <p xml:id="ta-l4d1q2-d1e302">Respondeo dicendum ad primam quaestionem, quod sicut peccatum per Adam in omnes
              transierat, ita oportebat per Christum in omnes sanctificationem a peccato transire;
              unde ad praerogativam sanctitatis ejus insinuandam oportebat quidquid ad Christum
              pertinebat, speciali sanctitate pollere. Et ideo in populo de quo Christus nasciturus
              erat, oportebat specialiter cultum Dei esse, et ipsum apud eos significari. Et quia
              circumcisio est signum distinguens populum Dei ab aliis, ideo oportebat populo Israel
              specialiter circumcisionem datam esse non solum quantum ad illos qui de stirpe Jacob
              erant, sed quantum ad omnes qui ad populum illum qualitercumque pertinebant.</p>
            <p xml:id="ta-l4d1q2-d1e305">Ad primum ergo dicendum, quod circumcisio erat remedium contra originale cum
              significatione sanctificationis nascituri seminis, propter quod erat in membro
              generationis; et ideo hoc remedium illi tantum populo competebat ex quo Christus
              nasciturus erat. Apud alios autem manebant adhuc eadem remedia quae fuerant ante
              circumcisionem data, quia eis non oportebat specialia sanctitatis documenta et remedia
              dare.</p>
            <p xml:id="ta-l4d1q2-d1e308">Ad secundum dicendum, quod quamvis omnes tenerentur ad habendum fidem quam habuit
              Abraham, non tamen omnes tenebantur imitari Abraham in fide: quia nec ad omnes notitia
              Abrahae venerat, nec omnibus erat datus ut exemplum imitabile nisi mediante semine, in
              quo omnes gentes benedictionem Abrahae consecuturae erant; et ideo circumcisio, quae
              erat signum fidei Abrahae, non omnibus populis competebat.</p>
            <p xml:id="ta-l4d1q2-d1e311">Ad tertium dicendum, quod quantum ad promissionem factam Abrahae, separatus est per
              electionem Dei Isaac ab Ismaele, et Jacob ab Esau, ut patet Rom. 9, non autem aliqua
              segregatio facta est in filiis Israel; et ideo omnes filii Israel pertinebant ad
              populum Dei peculiarem; et propter hoc illis solis circumcisio competebat, quasi
              nunquam a familia Abrahae separatis. Ismael autem et Esau tenebantur ad circumcisionem
              quamdiu erant in familia parentum, non autem post recessum ab eis.</p>
          </div>
          <div xml:id="ta-l4d1q2-Dd1e315">
            <head xml:id="ta-l4d1q2-Hd1e317">Quaestiuncula 2</head>
            <p xml:id="ta-l4d1q2-d1e320">Ad secundam quaestionem dicendum, quod peccatum originale, ut 2 Lib., dist. 31,
              quaest. 1, art. 1, dictum est, quantum ad culpam et reatum descendit a patre in
              filios; quantum ad poenalitates descendit a femina: quia pater est efficiens in
              generatione, et mater materiam ministrat. Circumcisio autem data est contra originale
              ad tollendum culpam, non autem ad tollendum carnis corruptionem; et ideo viris, et non
              mulieribus data est: et haec est causa quae in objectione tacta est. Per hoc etiam
              ostenditur sacramentum imperfectum, et sua imperfectio in expectationem perfectionis
              ducit.</p>
            <p xml:id="ta-l4d1q2-d1e323">Ad primum ergo dicendum, quod quamvis transgressio a femina inceperit, tamen
              transfusionis originalis peccati causa non fuit femina, sed vir: quia si vir non
              peccasset originale transfusum non fuisset; ideo dicit apostolus Rom. 5, 12, quod:
                <quote xml:id="ta-l4d1q2-Qd1e325" source="http://scta.info/resource/rom5_12">per hominem peccatum intravit in mundum</quote>.</p>
            <p xml:id="ta-l4d1q2-d1e329">Ad secundum dicendum, quod jam patet quod non est eadem causa et viris et mulieribus
              quantum ad hoc quod circumcisio contra originale ordinatur; similiter etiam nec
              quantum ad hoc quod est distinctivum et signum populi fidelis ab infideli: quia
              principaliter populi distinctio est ex parte virorum, quia mulieres viris subjectae
              sunt; et ideo etiam apud Hebraeos non computabantur genealogiae ex parte mulierum, sed
              ex parte virorum.</p>
          </div>
          <div xml:id="ta-l4d1q2-Dd1e333">
            <head xml:id="ta-l4d1q2-Hd1e335">Quaestiuncula 3</head>
            <p xml:id="ta-l4d1q2-d1e338">Ad tertiam quaestionem dicendum, quod Christo circumcisio competebat non propter
              indigentiam, sed propter decentiam: cujus potest in Christo multiplex ratio assignari.
              Prima est, ut ipse se ostenderet filium Abrahae, cui praeceptum circumcisionis erat
              factum, et promissio nascituri seminis; et sic Dei promissionem impletam insinuaret.
              Secunda, ut circumcisionem, sicut et alia legalia, suscipiens, ab onere legis nos
              liberaret. Tertia, ut fratrem Judaeorum se ostenderet, ne haberent justam occasionem
              ipsum repellendi.</p>
            <p xml:id="ta-l4d1q2-d1e341">Ad primum ergo dicendum, quod Christus in pueritia in nullo ab aliis pueris
              segregatus fuit quantum ad exteriorem conversationem; et ideo omnia quae ad pueros
              pertinebant in veteri lege, in se implere voluit. Sed quando jam ad perfectam aetatem
              pervenit, ostendere debuit se dominum legis esse, et legem usque ad ipsum impositam
              fuisse; et ideo in quibusdam supra legem operatus est, sicut de observatione sabbati,
              et in tactu leprosi.</p>
            <p xml:id="ta-l4d1q2-d1e344">Ad secundum dicendum, quod decimatio erat actus tantum figuralis quantum ad illos qui
              in lumbis Abrahae decimabantur; et ideo Christo non competebat, quia ab originali
              immunis fuit: sed circumcisio etiam habet alias causas praeter significationem in
              illis qui circumciduntur; et ideo non est similis ratio de utroque.</p>
          </div>
        </div>
        <div xml:id="ta-l4d1q2-Dd1e349" type="articulus">
          <head xml:id="ta-l4d1q2-Hd1e351">Articulus 3</head>

          <head xml:id="ta-l4d1q2-Hd1e354" type="question-title">Utrum dies octavus ad circumcisionem requireretur</head>
          <div xml:id="ta-l4d1q2-Dd1e357">
            <head xml:id="ta-l4d1q2-Hd1e359">Quaestiuncula 1</head>
            <p xml:id="ta-l4d1q2-d1e362">Ad tertium sic proceditur. Videtur quod octavus dies non requireretur ad
              circumcisionem. Alia enim remedia contra originale data sive in lege naturae sive in
              lege gratiae, tempus determinatum non habent. Ergo nec circumcisio habere debuit ad
              idem data.</p>
            <p xml:id="ta-l4d1q2-d1e365">Praeterea, poterat contingere quod dies octavus erat dies sabbati. Sed in die illo
              praecepta erat quies ab exterioribus operibus. Ergo non erat de necessitate
              circumcisionis quod octavo die fieret.</p>
            <p xml:id="ta-l4d1q2-d1e368">Praeterea, illi qui vagati sunt in deserto, non fuerunt octavo die circumcisi, sed
              postea tempore Josue in Galgala, Josue 5; et profuit illis circumcisio, nec illis
              obfuit ad transgressionem, ut videtur, qui in deserto mortui sunt incircumcisi. Ergo
              determinatio temporis non est de necessitate circumcisionis.</p>
            <p xml:id="ta-l4d1q2-d1e371">Praeterea, sicut praetermittitur determinatum tempus, si praeveniatur, ita et si
              tardetur. Sed proseliti circumcidebantur post octavum diem, et eis valebat. Ergo et
              pueri poterant ante octavum diem circumcidi, et eis valere.</p>
            <p xml:id="ta-l4d1q2-d1e375">Sed contra, circumcisio non habebat efficaciam nec obligationem nisi ex praecepto
              divino. Sed circumcisio fuit in praecepto secundum determinatum tempus. Gen. 17, 12:
                <quote xml:id="ta-l4d1q2-Qd1e377">infans octo dierum circumcidetur in vobis</quote>. Ergo et determinatum
              tempus erat de necessitate circumcisionis.</p>
            <p xml:id="ta-l4d1q2-d1e381">Praeterea, significatio est de necessitate sacramenti. Sed octava dies facit ad
              significationem. Ergo est de necessitate ipsius.</p>
          </div>
          <div xml:id="ta-l4d1q2-Dd1e385">
            <head xml:id="ta-l4d1q2-Hd1e387">Quaestiuncula 2</head>
            <p xml:id="ta-l4d1q2-d1e390">Ulterius. Videtur quod determinatio membri non fuerit de necessitate circumcisionis.
              In sacramentis enim signum debet respondere signato. Sed purgatio originalis quae
              significatur per circumcisionem, non est secundum aliquam partem determinatam, sed
              secundum totum. Ergo nec circumcisio debet aliquam partem determinatam habere.</p>
            <p xml:id="ta-l4d1q2-d1e393">Praeterea, sacramenta maximam honestatem in se habere debent. Sed membra generationis
              videntur esse turpia et verecunda. Ergo non decuit ut in illo membro determinate
              aliquod sacramentum daretur.</p>
            <p xml:id="ta-l4d1q2-d1e396">Sed contra est quod dicitur Gen. 17, 2: <quote xml:id="ta-l4d1q2-Qd1e398">circumcidetis carnem praeputii
                vestri</quote>.</p>
          </div>
          <div xml:id="ta-l4d1q2-Dd1e403">
            <head xml:id="ta-l4d1q2-Hd1e405">Quaestiuncula 3</head>
            <p xml:id="ta-l4d1q2-d1e408">Ulterius. Videtur quod cultellus lapideus sit de necessitate circumcisionis.
              Circumcisioni enim Baptismus successit. Sed determinatum instrumentum ablutionis,
              scilicet aqua, est de necessitate Baptismi. Ergo et determinatum instrumentum
              incisionis esse debuit de necessitate circumcisionis, et praecipue propter
              significationem quae in littera ponitur; significatio enim est de ratione
              sacramenti.</p>
            <p xml:id="ta-l4d1q2-d1e411">Praeterea, Gregorius dicit super Ezech.: <quote xml:id="ta-l4d1q2-Qd1e413">in sanctorum vita cognoscimus quid in
                Scriptura intelligere debeamus</quote>. Sed sancti et praecipue legislatores,
              lapideo instrumento fecerunt circumcisionem, sicut legimus Josue 5 et Exod. 4 de
              Moyse. Ergo lapideum instrumentum erat de necessitate praecepti.</p>
            <p xml:id="ta-l4d1q2-d1e417">Sed contra, circumcisio non habebat vim nisi ex divina institutione. Sed in ejus
              institutione quae tangitur, Gen. 17, nulla fit mentio de instrumento lapideo. Ergo non
              fuit de necessitate circumcisionis.</p>
          </div>
          <div xml:id="ta-l4d1q2-Dd1e422">
            <head xml:id="ta-l4d1q2-Hd1e424">Quaestiuncula 1</head>
            <p xml:id="ta-l4d1q2-d1e427">Respondeo dicendum ad primam quaestionem, quod circumcisio et erat in praecepto, et
              erat sacramentum. Octava ergo dies erat de necessitate circumcisionis quantum ad
              obligationem praecepti, ita quod reus transgressionis erat qui illud tempus non
              observabat. Sed non erat de necessitate ejus quantum ad efficaciam sacramenti: quia
              etiam in alio tempore circumcisio facta suum effectum sacramentalem habebat. Sicut
              etiam accidit de ministrantibus nostra sacramenta, qui servant materiam et formam
              debitam, et omittunt aliquid de ritu ad solemnitatem sacramenti ab Ecclesia instituto.
              Determinationis autem hujus temporis causa est et mystica, quae tangitur in littera,
              et litteralis quae tangitur a Rabbi Moyse: quia puer ante octavum diem est ita tener
              quasi in ventre matris; et ideo sicut animalia non offerebantur propter praedictam
              causam ante octavum diem, ita nec puer circumcidebatur.</p>
            <p xml:id="ta-l4d1q2-d1e430">Ad primum ergo dicendum, quod remedium quod praecessit circumcisionem, computatur
              simpliciter inter sacramenta legis naturae, quae non habebant tantam determinationem
              secundum Hugonem de sancto Victore, quantam habent sacramenta legis scriptae, ad quam
              quodammodo pertinet circumcisio. Remedium autem quod circumcisionem sequitur, scilicet
              Baptismus, est magis generale et perfectius, nec debuit ita restringi. Et ideo non est
              similis ratio de circumcisione et aliis.</p>
            <p xml:id="ta-l4d1q2-d1e433">Ad secundum dicendum, quod dies sabbati non impediebat circumcisionem: non enim erat
              opus pure corporale, sed sacramentale; sicut et sacrificia, quae in sabbato offerri
              licebat; et ideo dicitur Joan. 7, 23: <quote xml:id="ta-l4d1q2-Qd1e435">circumcisionem accipit homo in sabbato,
                et non solvitur lex Moysi</quote>.</p>
            <p xml:id="ta-l4d1q2-d1e439">Ad tertium dicendum, quod illis qui in deserto vagabantur dispensatio praecepti facta
              est propter necessitatem, quae tangitur Josue 5: quia scilicet nesciebant quando
              castra movenda essent. Et iterum quia non erat necesse eos tunc aliquod signum
              distinctionis habere, ut Damascenus dicit, quando seorsum ab aliis hominibus
              habitabant; et tamen quantum ad aliquos qui ex negligentia vel contemptu
              praetermittebant, dicit Augustinus, quod inobedientiam incurrebant. Non autem constat
              quod aliqui de illis qui in deserto nati sunt, in deserto mortui sint; et videtur
              probabile quod non: quia dicitur in Psal. 104, 37. <quote xml:id="ta-l4d1q2-Qd1e441">Non erat in tribubus eorum
                infirmus</quote>. Unde illi qui de Aegypto egressi sunt, qui circumcisi erant,
              mortui sunt. Et ita nullus est ibi mortuus incircumcisus. Si tamen aliqui incircumcisi
              mortui sunt, idem dicendum est de eis, et de illis qui ante circumcisionis
              institutionem moriebantur.</p>
            <p xml:id="ta-l4d1q2-d1e446">Ad quartum dicendum, quod Magister videtur sentire in littera, quod licebat imminente
              mortis articulo idem praevenire. Quidam vero dicunt, Hugonem de sancto Victore
              sequentes, quod non erat necessitas idem praeveniendi: quia illis qui ante octavum
              diem moriebantur, valebat ad salutem remedium quod ante circumcisionem fuerat, quod
              adhuc efficaciam habebat; et hoc confirmant per Judaeos qui nunc sunt, qui nunquam
              ante octavum diem circumciduntur, et per Glossam, Prover. 4, super illud:
                <quote xml:id="ta-l4d1q2-Qd1e448">unigenitus eram coram matre mea</quote>; quae dicit, quod alius filius
              Bersabee parvulus non computatur, quia ante octavum diem mortuus, nominatus non fuit,
              et per consequens nec circumcisus. Similiter etiam confirmant per simile: quia nullum
              animal offerebatur domino ante octavum diem. Secundum hanc ergo opinionem dicendum,
              quod non est simile de praeveniendo et differendo: quia praeceptum nullo modo quis
              transgredi debet, ut praeveniat; sed si transgressus fuerit differendo, debet, quantum
              potest, illud implere in quocumque tempore.</p>
          </div>
          <div xml:id="ta-l4d1q2-Dd1e453">
            <head xml:id="ta-l4d1q2-Hd1e455">Quaestiuncula 2</head>
            <p xml:id="ta-l4d1q2-d1e458">Ad secundam quaestionem dicendum, quod circumcisio erat in signum purgationis
              originalis peccati, et in signum distinctionis populi, ex quo Christus propagandus
              erat, et in signum castitatis servandae, ut dictum est; et quantum ad omnia haec
              decuit ut in membro generationis fieret, quia per actum generationis et originale
              contrahitur, et Christus ab illo populo descendit, et in illo actu castitas consistit;
              et ideo membrum generationis erat de necessitate circumcisionis et quantum ad
              efficaciam sacramenti, et quantum ad obligationem praecepti.</p>
            <p xml:id="ta-l4d1q2-d1e461">Ad primum ergo dicendum, quod quamvis originale peccatum quantum ad essentiam non
              determinet aliquam partem corporis, neque quantum ad effectum; tamen quantum ad causam
              determinat, ut dictum est.</p>
            <p xml:id="ta-l4d1q2-d1e464">Ad secundum dicendum, quod membrum generationis, quod de se nobile erat, propter
              concupiscentiam, quae praecipue in parte illa viget, ignobile redditum est; et ideo
              oportebat quod in illo membro praecipue medicina apponeretur: quia <quote xml:id="ta-l4d1q2-Qd1e466">quae
                inhonesta sunt nostra, abundantiorem honestatem habent</quote>, ut dicitur 1
              Corinth. 12, 23.</p>
          </div>
          <div xml:id="ta-l4d1q2-Dd1e471">
            <head xml:id="ta-l4d1q2-Hd1e473">Quaestiuncula 3</head>
            <p xml:id="ta-l4d1q2-d1e476">Ad tertiam quaestionem dicendum, quod sacramentum quod est signum et causa, efficit
              quod figurat; et ideo illa significatio est de necessitate sacramenti quae ad effectum
              sacramenti refertur, non autem illa quae refertur ad causam principalem effectus, sed
              est de bene esse ipsius. Cultellus autem lapideus non est de necessitate incisionis,
              per quam significat circumcisio suum effectum, scilicet purgationem originalis; sed
              habet aliquam similitudinem ad causam principalem meritoriam remissionis originalis,
              scilicet Christum; et ideo non erat de necessitate circumcisionis neque quantum ad
              obligationem praecepti, neque quantum ad efficaciam sacramenti, quod fieret cultello
              lapideo, quod ritus Judaeorum usque hodie ostendit: sed in principalibus
              circumcisionibus, in quibus Christum significari oportebat, tale instrumentum
              adhibitum est.</p>
            <p xml:id="ta-l4d1q2-d1e479">Ad primum ergo dicendum, quod aqua de se habet maximam convenientiam ad ablutionem,
              per quam Baptismus significat quod efficit, non autem lapis ad incisionem; et ideo non
              est simile.</p>
            <p xml:id="ta-l4d1q2-d1e482">Ad secundum dicendum, quod hoc intelligendum est de illis quae sancti observant quasi
              ex lege obligati; sic autem non est in proposito; et ideo ratio non sequitur.</p>
          </div>
        </div>
        <div xml:id="ta-l4d1q2-Dd1e488" type="articulus">
          <head xml:id="ta-l4d1q2-Hd1e490">Articulus 4</head>

          <head xml:id="ta-l4d1q2-Hd1e493" type="question-title">Utrum circumcisio characterem imprimeret in anima</head>
          <div xml:id="ta-l4d1q2-Dd1e496">
            <head xml:id="ta-l4d1q2-Hd1e498">Quaestiuncula 1</head>
            <p xml:id="ta-l4d1q2-d1e501">Ad quartum sic proceditur. Videtur quod circumcisio characterem imprimebat in anima.
              In sacramentis enim effectus figurae respondet. Sed circumcisio exterius erat signum
              distinctivum, non solum purgativum. Ergo et interius characterem distinguentem
              imprimebat.</p>
            <p xml:id="ta-l4d1q2-d1e504">Praeterea, omne sacramentum quod non reiteratur in nova lege, characterem imprimit.
              Sed circumcisio in veteri lege non reiterabatur. Ergo characterem imprimebat.</p>
            <p xml:id="ta-l4d1q2-d1e507">Praeterea, aliquis adultus circumcisus poterat fictus accedere; et sic tunc effectum
              circumcisionis non suscipiebat; postmodum autem deposita fictione circumcisio ei
              valebat: alias enim non fuisset via salutis, cum iterari non posset. Ergo habebat
              aliquem effectum manentem in anima, ratione cujus postea effectum ultimum
              circumcisionis consequebatur; et hoc est character. Ergo imprimebat characterem.</p>
            <p xml:id="ta-l4d1q2-d1e510">Sed contra, in sacramentis novae legis perfectissima tantum sunt illa quae
              characterem imprimunt. Sed circumcisio erat longe inferior sacramentis novae legis.
              Ergo characterem non imprimebat.</p>
            <p xml:id="ta-l4d1q2-d1e514">Praeterea, character nos Trinitati configurat. Sed hoc indifferenter competit viris
              et mulieribus. Cum ergo circumcisio mulieribus non competeret, videtur quod in ea
              character non imprimeretur.</p>
          </div>
          <div xml:id="ta-l4d1q2-Dd1e518">
            <head xml:id="ta-l4d1q2-Hd1e520">Quaestiuncula 2</head>
            <p xml:id="ta-l4d1q2-d1e523">Ulterius. Videtur quod circumcisio a peccato non purgaret. Rom. 3, 20: <quote xml:id="ta-l4d1q2-Qd1e525" source="http://scta.info/resource/rom3_20">ex
                operibus legis non justificatur omnis caro coram illo</quote>. Sed alia opera legis,
              ut sacrificia, non videntur minus honesta fuisse quam circumcisio. Ergo nec
              circumcisio a peccato justificabat.</p>
            <p xml:id="ta-l4d1q2-d1e529">Praeterea, si ab aliquo peccato purgabat, praecipue videtur quod ab originali. Sed ab
              originali non purgabat, quod patet per hoc quod Joannes circumcisus octava die, ut
              dicitur Luc. 1, dixit ad Jesum Matth. 3, 14: <quote xml:id="ta-l4d1q2-Qd1e531" source="http://scta.info/resource/mt3_14">ergo a te debeo baptizari</quote>;
              Glossa: <quote xml:id="ta-l4d1q2-Qd1e534">a peccato originali mundari</quote>. Ergo nullo modo a peccato
              mundabat.</p>
            <p xml:id="ta-l4d1q2-d1e538">Praeterea, nihil impedit vitae aeternae introitum nisi peccatum. Sed circumcisio
              januam vitae aeternae non aperiebat, ut in littera dicitur. Ergo neque peccata
              purgabat.</p>
            <p xml:id="ta-l4d1q2-d1e541">Praeterea, quidquid tollit unum peccatum, tollit omnia: quia impium est a Deo
              dimidiam sperare veniam. Sed nunquam invenitur a sanctis dictum, quod circumcisio
              tolleret peccatum actuale. Ergo nec originale tollebat.</p>
            <p xml:id="ta-l4d1q2-d1e545">Sed in contrarium sunt auctoritates in littera positae.</p>
          </div>
          <div xml:id="ta-l4d1q2-Dd1e549">
            <head xml:id="ta-l4d1q2-Hd1e551">Quaestiuncula 3</head>
            <p xml:id="ta-l4d1q2-d1e554">Ulterius. Videtur quod circumcisio gratiam non conferret. Sacramentum enim non
              efficit nisi quod figurat. Sed circumcisio non significat gratiae collationem, sed
              solum culpae ablationem. Ergo gratiam non confert.</p>
            <p xml:id="ta-l4d1q2-d1e557">Praeterea, Baptismus non amplius facit, nisi quod aufert culpam, et confert gratiam.
              Si ergo hoc ipsum circumcisio faciebat, Baptismus in nullo circumcisionem excedit.</p>
            <p xml:id="ta-l4d1q2-d1e560">Praeterea, propter hoc lex vetus dicebatur occidere, quia gratiam contra
              concupiscentiam non conferebat. Hoc autem non esset, si circumcisio, quae erat
              quodammodo legis sacramentum, gratiam conferret. Ergo gratiam non conferebat.</p>
            <p xml:id="ta-l4d1q2-d1e563">Sed contra, in littera dicitur, quod idem remedium praebebat circumcisio quod
              Baptismus, excepto quod januam regni caelestis non aperiebat. Sed Baptismus gratiam
              confert, non solum culpam aufert. Ergo et circumcisio idem facit.</p>
            <p xml:id="ta-l4d1q2-d1e567">Praeterea, tenebra non expellitur nisi per praesentiam lucis. Sed gratia opponitur
              culpae, sicut lux tenebrae. Cum ergo circumcisio expelleret culpam, videtur quod
              gratiam conferret.</p>
          </div>
          <div xml:id="ta-l4d1q2-Dd1e572">
            <head xml:id="ta-l4d1q2-Hd1e574">Quaestiuncula 1</head>
            <p xml:id="ta-l4d1q2-d1e577">Respondeo, ad primam quaestionem dicendum, quod character spiritualis est quoddam
              signum distinctivum per hoc quod hominem in aliquo statu perfectionis constituit,
              sicut in Baptismo, confirmatione, et ordine, ut magis infra patebit. Circumcisio autem
              principaliter erat signum ad purgandum constitutum; et ideo in ipsa non ponebatur homo
              in aliquo alio statu, et sic non competebat quod in ipsa character spiritualis
              conferretur.</p>
            <p xml:id="ta-l4d1q2-d1e580">Ad primum ergo dicendum, quod circumcisio principaliter significat per se ablationem,
              sed distinctionem ex consequenti et per accidens, inquantum aliqui circumcidebantur,
              et aliqui non; et ideo oportebat quod responderet ei effectus quantum ad principalem
              significationem, non autem quantum ad secundariam.</p>
            <p xml:id="ta-l4d1q2-d1e583">Ad secundum dicendum, quod circumcisio non iterabatur: quia causa ejus, scilicet
              originale peccatum, iterari non poterat; et non propter hoc quod character spiritualis
              in ipsa imprimeretur.</p>
            <p xml:id="ta-l4d1q2-d1e586">Ad tertium dicendum, quod sicut in Baptismo manet character spiritualis, ratione
              cujus fictus deposita fictione effectum Baptismi recipit; ita manebat character
              exterior in circumcisione, quae hoc idem faciebat.</p>
          </div>
          <div xml:id="ta-l4d1q2-Dd1e590">
            <head xml:id="ta-l4d1q2-Hd1e592">Quaestiuncula 2</head>
            <p xml:id="ta-l4d1q2-d1e595">Ad secundam quaestionem dicendum, quod peccatum quod ex alio contrahitur, conveniens
              est ut per alium tollatur; et ideo in quolibet statu post peccatum fuit aliquod
              remedium per quod originale peccatum ex virtute passionis Christi tolleretur. Et
              iterum quia non poterat puer natus, antequam haberet usum liberi arbitrii, se ad
              gratiam praeparare, ne omnino sine remedio relinqueretur, oportuit aliquod remedium
              dari quod ex ipso opere operato peccatum aboleret; et tale remedium fuit circumcisio;
              et ideo ab omnibus conceditur, quod peccatum auferebat, sicut significabat ablationem;
              et in hoc cum sacramentis novae legis quodammodo conveniebat, quia efficiebat hoc quod
              figurabat. Operabatur autem circumcisio peccati dimissionem a posteriori. In peccato
              enim originali tria sunt, scilicet culpa, reatus carentiae visionis divinae, et fomes.
              Prima duo totaliter tolluntur; sed tertium per sacramentum diminuitur; et ideo
              circumcisio, quae erat particularis abscissio, directe significabat et causabat
              diminutionem fomitis, et per consequens auferebat reatum visionis aeternae, et per
              consequens culpam. In Baptismo autem e contrario est: quia prius destruit culpam,
              cujus ablationem significat ablutio exterior et etiam causat, et per consequens
              destruit alia.</p>
            <p xml:id="ta-l4d1q2-d1e598">Ad primum ergo dicendum, quod sacrificia erant instituta ad satisfaciendum pro
              peccatis actualibus, quae homo ex se perpetravit; et ideo non oportebat quod peccata
              tollerentur per sacrificia, sicut peccatum originale per circumcisionem.</p>
            <p xml:id="ta-l4d1q2-d1e601">Ad secundum dicendum, quod circumcisio quamvis a peccato originali liberaret, non
              tamen per eam aliquis perfecte fructum liberationis consequi poterat, quia januam non
              aperiebat; et secundum hoc Joannes circumcisus, a peccato originali mundari indigebat,
              scilicet per Baptismum.</p>
            <p xml:id="ta-l4d1q2-d1e604">Ad tertium dicendum, quod per circumcisionem auferebatur impedimentum quod erat ex
              parte personae, ablato peccato originali, prout erat infectio hujus personae; adhuc
              tamen manebat impedimentum ex parte naturae, nondum soluto pretio; et ideo per
              accidens erat quod januam regni caelestis non aperiebat: quia si etiam Baptismus,
              eamdem quantum in se est gratiam conferens quam modo confert, eo tempore fuisset,
              januam non aperuisset; et si modo circumcisio locum haberet, januam aperiret.</p>
            <p xml:id="ta-l4d1q2-d1e608">Ad quartum dicendum, quod circumcisio directe contra originale ordinata fuit, sed ex
              consequenti etiam actuale tollebat ubi inveniebat. Sed tamen sancti de hoc non
              loquuntur, quia ad hoc non erat circumcisio principaliter instituta.</p>
          </div>
          <div xml:id="ta-l4d1q2-Dd1e612">
            <head xml:id="ta-l4d1q2-Hd1e614">Quaestiuncula 3</head>
            <p xml:id="ta-l4d1q2-d1e617">Ad tertiam quaestionem dicendum, quod circa hoc est multiplex opinio. Quidam enim
              dixerunt, quod circumcisio, quantum est de se, culpam tollebat, sed gratiam non
              conferebat, innitentes cuidam Glossae quae habetur Rom. 4, quae dicit: <quote xml:id="ta-l4d1q2-Qd1e619">in
                circumcisione peccata remittebantur, sed non gratia per eam praestabatur</quote>.
              Dicebant enim, quod cum originale nihil aliud sit quam concupiscentia intensa cum
              carentia debitae justitiae, circumcisio sine hoc quod gratia conferretur, poterat
              auferre debitum, non auferendo reatum, ut patet per hoc quod si homo illam justitiam
              non habebat, non ei imputaretur ad poenam. Sed hoc non potest esse: quia manente
              inordinatione culpae, nullo modo potest non imputari a Deo ad poenam, cum culpae
              inordinatio per poenam ordinetur. Et ideo oportet, si imputatio ad poenam tollitur,
              quod inordinatio tollatur; quod sine gratia fieri non potest. Et ideo alii dicunt,
              quod circumcisio ex sua virtute culpam tollebat, et gratia circumciso conferebatur,
              non ex vi circumcisionis, sed ex divina liberalitate ablato gratiae impedimento. Sed
              hoc non potest esse: quia quamvis ex parte recipientis prius sit expulsio contrarii
              quam introductio formae, tamen ex parte causae agentis est prius introductio formae:
              quia non expellitur contrarium nisi introducendo formam; et ideo nisi circumcisio
              aliquo modo gratiam conferret, nullo modo culpam tolleret. Et ideo alii dicunt, quod
              circumcisio conferebat gratiam quantum ad effectus privativos, qui scilicet sunt
              auferre culpam, sed non quantum ad effectus positivos. Sed hoc nihil est: quia
              effectus ultimus gratiae positivus, est facere dignum vita aeterna; quod fiebat per
              circumcisionem, sicut et modo fit per Baptismum. Et ideo alii dicunt probabilius ut
              videtur, quod dabat gratiam quantum ad effectus privativos culpae et reatus, et
              quantum ad quosdam effectus positivos, sicut ordinare animam et facere dignum vita
              aeterna; non tamen quantum ad omnes quos habet gratia baptismalis; quia illa sufficit
              ad totaliter concupiscentiam reprimendam, et meritorie agendum, ad quod gratia in
              circumcisione data sufficere non valebat; et secundum hoc intelligitur Glossa
              inducta.</p>
            <p xml:id="ta-l4d1q2-d1e623">Ad primum ergo dicendum, quod sicut in sacramento altaris est aliquid ex vi
              sacramenti, aliquid autem ex naturali concomitantia, ut infra dicetur, dist. 10,
              quaest. 1, art. 2, quaestiunc. 1, ita circumcisio principaliter ordinata erat ad
              ablationem culpae, sed ex consequenti ad collationem gratiae.</p>
            <p xml:id="ta-l4d1q2-d1e626">Ad secundum dicendum, quod in Baptismo amplior gratia datur, ut dictum est.</p>
            <p xml:id="ta-l4d1q2-d1e629">Ad tertium dicendum, quod gratia circumcisionis non sufficienter reprimebat
              concupiscentiam, sicut facit gratia novi testamenti; et ideo ratio non sequitur.</p>
          </div>
        </div>
        <div xml:id="ta-l4d1q2-Dd1e634" type="articulus">
          <head xml:id="ta-l4d1q2-Hd1e636">Articulus 5</head>

          <head xml:id="ta-l4d1q2-Hd1e639" type="question-title">Utrum circumcisio cessare debuerit</head>
          <div xml:id="ta-l4d1q2-Dd1e642">
            <head xml:id="ta-l4d1q2-Hd1e644">Quaestiuncula 1</head>
            <p xml:id="ta-l4d1q2-d1e647">Ad quintum sic proceditur. Videtur quod circumcisio cessare non debuerit. Gen. 17,
              dicitur, quod circumcisio datur in foedus aeternum. Sed aeternum est quod nullo fine
              clauditur. Ergo circumcisio cessare non debuit.</p>
            <p xml:id="ta-l4d1q2-d1e650">Praeterea, illud quod cum lege non incipit, cum lege cessare non debet. Sed
              circumcisio ante legem incepit: non enim est ex lege, sed ex patribus, ut dicitur
              Joan. 7. Ergo cum lege cessare non debuit.</p>
            <p xml:id="ta-l4d1q2-d1e653">Praeterea, figuralia quae significant id quod semper faciendum est, non debet
              cessare, sicut de thurificatione, quae significat devotionem, patet. Sed
                <quote xml:id="ta-l4d1q2-Qd1e655">circumcisio cordis, cujus laus ex Deo est</quote>, ut dicitur Rom. 2, semper
              facienda est; et hanc significat exterior circumcisio. Ergo cessare non debuit.</p>
            <p xml:id="ta-l4d1q2-d1e659">Sed contra, Gal. 5, 2: <quote xml:id="ta-l4d1q2-Qd1e661">si circumcidimini, Christus vobis nihil
                proderit</quote>.</p>
            <p xml:id="ta-l4d1q2-d1e666">Praeterea, veniente perfecto frustra imperfectum remaneret ad idem ordinatum. Sed
              Baptismus perfectius facit hoc ad quod circumcisio ordinata erat, quam circumcisio
              faceret. Ergo veniente Baptismo circumcisio cessare debuit.</p>
          </div>
          <div xml:id="ta-l4d1q2-Dd1e670">
            <head xml:id="ta-l4d1q2-Hd1e672">Quaestiuncula 2</head>
            <p xml:id="ta-l4d1q2-d1e675">Ulterius. Videtur quod nec alia legalia cessare debuerint. Christus enim, ut dicitur
              Matth. 5, non venit legem solvere, sed implere. Sed lex consistebat non tantum in
              moralibus, sed etiam in sacramentis legalibus. Ergo non venit ea solvere.</p>
            <p xml:id="ta-l4d1q2-d1e678">Praeterea, apud Deum non est transmutatio. Sed signum mutationis voluntatis est ut
              praeceptum quod prius datum est, postea revocetur. Cum ergo Deus haec sacramenta
              praeceperit, videtur quod cessare non debuerant.</p>
            <p xml:id="ta-l4d1q2-d1e681">Praeterea, praeceptum non potest revocari nisi per aequalem, vel superiorem. Sed Deus
              nunquam revocasse legitur praeceptum de sacramentis legalibus in nova lege. Ergo adhuc
              durant.</p>
            <p xml:id="ta-l4d1q2-d1e684">Sed contra est quod dicitur Heb. 10, 1: <quote xml:id="ta-l4d1q2-Qd1e686">umbram habet lex futurorum
                bonorum</quote>. Sed veniente veritate cessat figura. Ergo veniente Christo legalia
              cessare debuerunt.</p>
            <p xml:id="ta-l4d1q2-d1e691">Praeterea, Hebr. 7, 12: <quote xml:id="ta-l4d1q2-Qd1e693" source="http://scta.info/resource/hebr7_12">translato sacerdotio necesse est ut et legis
                translatio fiat</quote>. Sed in Christo translatum fuit sacerdotium, ut ibidem
              apostolus probat. Ergo et legalia cessare debuerunt.</p>
          </div>
          <div xml:id="ta-l4d1q2-Dd1e698">
            <head xml:id="ta-l4d1q2-Hd1e700">Quaestiuncula 3</head>
            <p xml:id="ta-l4d1q2-d1e703">Ulterius. Videtur quod tempore gratiae poterant sine peccato observari. Omnis enim
              Christi actio nostra est instructio. Sed Christus tempore gratiae ea observavit, sicut
              in multis patet. Ergo licitum est tempore gratiae ea servare.</p>
            <p xml:id="ta-l4d1q2-d1e706">Praeterea, tempore apostolorum etiam observabantur, sicut patet Act. 16, de Paulo,
              qui circumcidit Timotheum, et de eodem Act. 21, qui purificatus per legem, templum
              intravit, et hostias obtulit: quod non fecisset ad vitandum scandalum, si peccatum
              fuisset; quia veritas vitae non est dimittenda propter scandalum. Ergo sine peccato
              tempore gratiae observari poterant.</p>
            <p xml:id="ta-l4d1q2-d1e709">Praeterea, omnis actus qui non est de se malus, potest sine peccato fieri, et
              meritorie, si recta intentione fiat. Sed sacrificare et circumcidi non sunt de se
              mala, alias nunquam licita fuissent. Ergo si bona intentione fiant, erunt meritoria
              etiam modo, nedum ut sint peccata.</p>
            <p xml:id="ta-l4d1q2-d1e712">Sed contra est quod dicitur Gal. 5, 2: <quote xml:id="ta-l4d1q2-Qd1e714">si circumcidimini, Christus nihil vobis
                proderit</quote>. Sed omne quod impedit profectum qui provenit ex Christi
              redemptione, est peccatum. Ergo circumcisio tempore gratiae non poterat fieri sine
              peccato, et pari ratione nec alia sacramenta.</p>
            <p xml:id="ta-l4d1q2-d1e719">Praeterea, Gal. 4, super illud: <quote xml:id="ta-l4d1q2-Qd1e721">quomodo convertimini rursus ad egena et
                infirma elementa?</quote> Dicit Glossa: <quote xml:id="ta-l4d1q2-Qd1e724">ideo dicit, denuo, ut ostendat quod
                non distat modo lex post Christum ab antiqua idolatria</quote>. Sed idolatria
              nunquam poterat observari sine peccato. Ergo nec legalia post Christum.</p>
          </div>
          <div xml:id="ta-l4d1q2-Dd1e730">
            <head xml:id="ta-l4d1q2-Hd1e732">Quaestiuncula 4</head>
            <p xml:id="ta-l4d1q2-d1e735">Ulterius. Videtur quod usque modo teneamur aliqua legalia observare. Tenemur enim ad
              observanda praecepta novi testamenti, et statuta Ecclesiae. Sed praeceptum apostolorum
              in novo testamento fuit de quibusdam legalibus observandis. Act. 15, 28: <quote xml:id="ta-l4d1q2-Qd1e737">visum
                est spiritui sancto et nobis nihil ultra imponere vobis oneris quam ut abstineatis
                vos ab immolatis simulacrorum, et sanguine, et suffocato, et fornicatione</quote>.
              Ergo adhuc tenemur ad haec legalia servanda.</p>
            <p xml:id="ta-l4d1q2-d1e741">Sed si dicatur, quod fuit permissio apostolorum pro tempore illo; contra. Glossa
              ibidem dicit, haec esse necessaria. Sed necessaria sunt sine quibus non est salus, et
              de quibus non est permissio, sed praeceptum. Ergo adhuc observare tenemur.</p>
            <p xml:id="ta-l4d1q2-d1e744">Si dicatur, quod per Paulum revocatum est, ut cum dicitur 1 Timoth. 4, 4:
                <quote xml:id="ta-l4d1q2-Qd1e746">nihil rejiciendum quod cum gratiarum actione percipitur</quote>; contra.
              Inferior non potest praeceptum superioris revocare. Sed Paulus fuit inferior quam
              totum apostolorum Concilium in Hierusalem congregatum. Ergo non potuit revocare.</p>
            <p xml:id="ta-l4d1q2-d1e750">Sed contra, Petrus ibidem dicit, Act. 15, quod per gratiam Christi salvamur in lege
              nova sine onere legis, sicut et patres nostri; unde hoc jugum non est fidelibus
              imponendum. Sed onus praedictum est observatio caeremonialium. Ergo ad ea servanda non
              tenemur.</p>
          </div>
          <div xml:id="ta-l4d1q2-Dd1e754">
            <head xml:id="ta-l4d1q2-Hd1e756">Quaestiuncula 1</head>
            <p xml:id="ta-l4d1q2-d1e759">Respondeo dicendum ad primam quaestionem, quod cum venit quod perfectum est, evacuari
              debet quod ex parte est, si ad idem ordinetur: quia gratia non facit per duo quod per
              unum potest facere, sicut nec natura. Circumcisio autem imperfecta erat respectu
              Baptismi tripliciter. Primo quantum ad significationem: quia non ita significabat
              expresse emundationem totius hominis ab immunditia totius culpae originalis, sicut
              ablutio baptismalis. Secundo quantum ad efficaciam: quia non tam abundans gratia ad
              operandum et reprimendum fomitem in circumcisione dabatur sicut in Baptismo. Tertio
              quantum ad utilitatem: quia non erat ejus utilitas ita communis sicut Baptismi, cum
              haberet determinatum populum, determinatum sexum, et determinatum tempus, quod in
              Baptismo non accidit; et ideo adveniente tempore plenitudinis debuit cessare, Baptismo
              substituto.</p>
            <p xml:id="ta-l4d1q2-d1e762">Ad primum ergo dicendum, quod aeternum hic accipitur pro saeculo; quod habet quidem
              finem, sed non est determinatus nobis. Vel etiam dicendum, quod circumcisio corporalis
              potuit esse in foedus aeternum quantum ad suum significatum, et quantum ad id quod ei
              succedit; sicut etiam fides potest dici semper manere ratione visionis, quae ei
              succedit in patria.</p>
            <p xml:id="ta-l4d1q2-d1e765">Ad secundum dicendum, quod quamvis cum lege non inceperit circumcisio, tamen propter
              legem incepit quasi legis praeparatorium; et ideo cessante lege cessare debuit.</p>
            <p xml:id="ta-l4d1q2-d1e768">Ad tertium dicendum, quod principalis significatio ad quam circumcisio instituta est,
              est ablatio originalis culpae, quia sacramentalis significatio refertur ad effectum.
              Hoc autem non semper faciendum erat per circumcisionem; et ideo non oportebat quod
              circumcisio semper remaneret. Alia autem significatio est ex consequenti, et secundum
              illam non oportet accipi judicium de duratione circumcisionis. Thurificationis autem
              significatio nunquam fuit ad significandum aliquid ut effectum ejus; et ideo non est
              similis ratio.</p>
          </div>
          <div xml:id="ta-l4d1q2-Dd1e772">
            <head xml:id="ta-l4d1q2-Hd1e774">Quaestiuncula 2</head>
            <p xml:id="ta-l4d1q2-d1e777">Ad secundam quaestionem dicendum, quod triplex erat praecipua ratio cessationis
              legalium. Una est, quia lex instituta fuit ad significandum gratiam novi testamenti,
              quae per Christum facta est; et ideo veniente Christo cessare debuerunt, sicut
              veniente corpore cessat umbra; et hanc causam tangit apostolus Hebr. 10, 1:
                <quote xml:id="ta-l4d1q2-Qd1e779" source="http://scta.info/resource/hebr10_1">umbram habens lex futurorum bonorum</quote>. Alia ratio est ex imperfectione:
              quia in legalibus gratia non conferebatur quantam oportebat in novo testamento dari.
              Sicut enim virtus naturalis rei naturali proportionatur, ita virtus sacramentalis
              sacramento; unde oportuit alia sacramenta institui, in quibus amplior gratia
              conferretur; et hanc causam tangit apostolus Heb. 7, 18: <quote xml:id="ta-l4d1q2-Qd1e782">reprobatio quidem fit
                prioris mandati propter infirmitatem et inutilitatem</quote>. Tertia accipitur ex
              parte eorum quibus lex data est, qui erant parvuli; et ideo erant paulatim a pristina
              consuetudine idolatriae abstrahendi, ut sic eis concederetur eadem Deo offerre quae
              prius idolis obtulerunt, vel offerri viderant, sicut Rabbi Moyses dicit. Sed postmodum
              quando ad perfectam aetatem humanum genus pervenit, debuit ab his observantiis liber
              esse. Et hanc causam tangit apostolus Gal. 3 et 4, et Petrus Act. 15, ostendens illa
              legalia in onus populo rudi imposita esse.</p>
            <p xml:id="ta-l4d1q2-d1e786">Ad primum ergo dicendum, quod Christus in hoc legem implevit quod moralibus
              praeceptis consilia apposuit, et praecepta magis elucidavit: sed figuris
              caeremonialium veritatem apposuit, et ea in seipso suscepit.</p>
            <p xml:id="ta-l4d1q2-d1e789">Ad secundum dicendum, quod non ex mutabilitate praecipientis, sed ex prudenti
              dispensatione contingit quod diversa praecepta diversis temporibus accommoda proponit,
              sicut est in proposito.</p>
            <p xml:id="ta-l4d1q2-d1e792">Ad tertium dicendum, quod dominus ipso facto revocavit, adimplens in se quod in
              figura praeceperat observandum; et ideo in sua passione dixit: <quote xml:id="ta-l4d1q2-Qd1e794">consummatum
                est</quote>. Joan. 19, 30.</p>
          </div>
          <div xml:id="ta-l4d1q2-Dd1e799">
            <head xml:id="ta-l4d1q2-Hd1e801">Quaestiuncula 3</head>
            <p xml:id="ta-l4d1q2-d1e804">Ad tertiam quaestionem dicendum, quod haec quaestio videtur habere difficultatem ex
              quibusdam contrarietatibus quae super hoc inveniuntur tam in canone, quam in dictis
              sanctorum. Quandoque enim inveniuntur observata legalia tempore gratiae, quandoque
              autem prohibita; et de hoc etiam Petrus a Paulo redargutus videtur Gal. 2. Et ideo
              super hoc Hieronymus et Augustinus diversa sensisse videntur. Volebat enim Hieronymus
              quod legalia statim post passionem Christi quantum ad hos ad quos gratia novi
              testamenti manifeste divulgata erat, fuerunt mortifera; sed apostolos quadam pia
              dispensatione his usos fuisse ad vitandum scandalum Judaeorum; et ideo Petrus
              judaizans non peccavit, dispensatorie id faciens, secundum quod etiam dicitur 1
              Corinth. 9, 22: <quote xml:id="ta-l4d1q2-Qd1e806">omnibus omnia factus sum</quote>; et similiter Paulus
              dispensatorie eum redarguit, ne gentiles exemplo Petri, quorum ipse apostolus erat,
              veteris legis sacramenta quasi necessaria quaererent: quia et ipse invenitur eadem pia
              simulatione servasse; et sic uterque excusatur, et Petrus a culpa, et Paulus a procaci
              reprehensione. Sed quia non videtur conveniens quod apostoli aliquid contra veritatem
              doctrinae fecissent ad vitandum scandalum Judaeorum, nec iterum videtur conveniens
              quod Paulus in epistola ad Galatas aliquid simulate diceret, ubi dicit Petrum
              reprehensibilem fuisse; ideo Augustinus aliter dicit, et melius, quod ante Christi
              passionem legalia fuerunt observanda ex necessitate divinae jussionis, et habuerunt
              adhuc effectum; sed post Christi passionem ante divulgationem Evangelii observari
              poterant a Judaeis ad fidem conversis, non spem in ipsis ponentibus, quasi alicujus
              virtutis essent, aut quasi sine eis gratia Christi non sufficeret ad salutem, sed ne
              omnino videretur lex vetus reprobanda, si statim quasi idolatria fugeretur; et ideo
              hoc modo erat mater synagoga deducenda ad tumulum cum honore. Sed post divulgationem
              Evangelii non solum non sunt salutifera, sed mortifera. Medio ergo tempore Petrus et
              Paulus et alii apostoli legalia observabant non simulatorie, sed vere. Petrus tamen
              incaute se habuit in observatione legalium, nimis condescendens Judaeis illis qui
              legalia observanda esse dicebant, ita ut aliqui ejus exemplo inducerentur ad ea
              observanda quasi necessaria; et ideo vere reprehensibilis erat, et aliquam levem
              incurrit culpam; et Paulus vere et non dispensative ipsum reprehendit.</p>
            <p xml:id="ta-l4d1q2-d1e810">Et per hoc patet solutio ad primum et secundum: quia ante Christi passionem, quando
              Christus ea servavit, non erant mortua nec mortifera, sed salutifera; tempore vero
              apostolorum ante divulgationem Evangelii erant quidem mortua, quasi nullius existentia
              utilitatis, sed non mortifera.</p>
            <p xml:id="ta-l4d1q2-d1e813">Ad tertium dicendum, quod una circumstantia mutata facit actum bonum in genere, vel
              malum; et ideo legalia, quae absque consideratione alicujus temporis sunt
              indifferentia, suo tempore facta fuerunt bona, tempore autem non suo observata, sunt
              facta mala; et ideo bona intentione fieri non possunt bene.</p>
          </div>
          <div xml:id="ta-l4d1q2-Dd1e817">
            <head xml:id="ta-l4d1q2-Hd1e819">Quaestiuncula 4</head>
            <p xml:id="ta-l4d1q2-d1e822">Ad quartam quaestionem dicendum, quod circa hoc tres sunt opiniones. Una opinio
              dixit, quod ad litteram intelligendum est illud praeceptum quod legitur in actibus, et
              ejus obligatio usque nunc manet. Sed hoc manifeste contrariatur dictis Pauli, qui
              dixit nihil esse commune, idest immundum, per Christum, nisi ei qui aestimat aliquid
              esse commune, Rom. 14; et iterum est contra rationem: quia cum hoc praeceptum non sit
              morale, quia naturalis ratio illud non dictat, oportet quod sit caeremoniale; et ideo
              ejus obligatio non manet magis quam aliorum. Et ideo alii dixerunt, quod non est
              intelligendum ad litteram de sanguine animalis, et suffocato animali, sed de effusione
              sanguinis quae fit per homicidium, et de suffocatione pauperum. Sed hoc non potest
              stare: quia Hieronymus Ezech. 18, post illam expositionem mysticam, expositionem ponit
              litteralem, quam dicit apostolos etiam intendisse. Et ideo alii dicunt, quod epistola
              apostolorum non erat praeceptoria quantum ad hoc quod abstinerent se ab immolatitiis,
              et sanguine, et suffocato; sed erat quaedam provisio ad conservandam pacem, et
              communem vitam gentilium et Judaeorum fidelium; et ideo fornicationem prohibuerunt
              quasi per se malum, quod apud gentiles non reputabatur pro peccato. Immolatitium autem
              prohibuerunt quasi illud quod posset suspicionem idolatriae adhuc retentae generare de
              gentilibus in cordibus Judaeorum; sanguinem autem suffocatum sicut quod Judaei
              abominabantur propter dissuetudinem: sicut etiam usque hodie si aliquis socialiter
              vult alii convivere, oportet quod abstineat ab his quae alter abominatur.</p>
            <p xml:id="ta-l4d1q2-d1e825">Et per hoc patet responsio ad primum.</p>
            <p xml:id="ta-l4d1q2-d1e828">Ad secundum dicendum, quod dicuntur esse necessaria quantum ad sensum mysticum
              praetactum, vel quantum ad observandum communitatem vitae inter Judaeos et
              gentiles.</p>
            <p xml:id="ta-l4d1q2-d1e831">Ad tertium dicendum, quod Paulus non revocavit, sed exposuit apostolorum intentionem,
              sicut qui praesens fuerat quando sententia data erat. Unde dicitur 1 Corinth. 8, 1:
                <quote xml:id="ta-l4d1q2-Qd1e833">de his autem quae idolis immolantur, non omnes habemus scientiam</quote>:
              quia non omnes intelligebant qualiter essent prohibita.</p>
          </div>
        </div>
        <div xml:id="ta-l4d1q2-Dd1e839" type="articulus">
          <head xml:id="ta-l4d1q2-Hd1e841">Articulus 6</head>

          <head xml:id="ta-l4d1q2-Hd1e844" type="question-title">Utrum sola fides valeret parvulis ad remissionem originalis
            peccati</head>
          <div xml:id="ta-l4d1q2-Dd1e847">
            <head xml:id="ta-l4d1q2-Hd1e849">Quaestiuncula 1</head>
            <p xml:id="ta-l4d1q2-d1e852">Ad sextum sic proceditur. Videtur quod ante circumcisionem non valebat ad remissionem
              originalis peccati pro parvulis sola fides. Efficacior enim est caritas quam fides.
              Sed caritas aliena nunquam sufficit ad meritum. Ergo nec fides ad justificationem.</p>
            <p xml:id="ta-l4d1q2-d1e855">Praeterea, si fides aliena valebat, ergo eadem ratione etiam infidelitas nocebat; et
              ita ex peccato actuali parentum puer puniretur; quod est inconveniens.</p>
            <p xml:id="ta-l4d1q2-d1e858">Praeterea, fides non magis juvat alium quam habentem. Sed illi qui habebant fidem,
              non semper juvabantur a fide: quia poterat esse quod haberent fidem informem. Ergo nec
              puero valebat fides parentum ad delendum originale peccatum.</p>
            <p xml:id="ta-l4d1q2-d1e861">Sed contra est quod dicit Gregorius in littera.</p>
            <p xml:id="ta-l4d1q2-d1e865">Praeterea, peccatum quod ex altero contrahitur, ex altero potest habere medicinam.
              Sed peccatum originale parvuli ex altero contrahebatur. Ergo poterat ex fide aliena ab
              ipso mundari.</p>
          </div>
          <div xml:id="ta-l4d1q2-Dd1e869">
            <head xml:id="ta-l4d1q2-Hd1e871">Quaestiuncula 2</head>
            <p xml:id="ta-l4d1q2-d1e874">Ulterius. Videtur quod fides non suffecerit sine aliquo exteriori signo. Dicit enim
              Augustinus contra Faustum, quod in nullum nomen religionis, sive verum, sive falsum,
              poterant homines sine aliquo signo visibili adunari. Sed per illud quo originale
              deletur, homines in religionem verae fidei adunantur: quia oportet hujusmodi remedium
              esse intrantium. Ergo oportebat quod fieret aliquo visibili signo.</p>
            <p xml:id="ta-l4d1q2-d1e877">Praeterea, actus mentis potest se extendere ad natos et non natos, sed conceptos,
              aequaliter. Si ergo fides sine exteriori signo sufficiebat ad deletionem originalis,
              videtur quod poterant etiam nondum nati ab originali peccato per fidem mundari.</p>
            <p xml:id="ta-l4d1q2-d1e880">Praeterea, modo non valet fides ad salutem sine aliquo signo exteriori. Si ergo tunc
              valuisset, videtur quod fuisset majoris efficaciae quam modo.</p>
            <p xml:id="ta-l4d1q2-d1e883">Sed contra est, quia secundum hoc non esset differentia inter parvulos et adultos,
              quam tamen Gregorius assignat.</p>
            <p xml:id="ta-l4d1q2-d1e887">Praeterea, omnia sacramenta illius temporis habebant totam efficaciam suam ex fide.
              Ergo tantum faciebat fides sine exteriori signo, quantum cum eo; et ita exteriora
              signa non requirebantur, ut videtur.</p>
          </div>
          <div xml:id="ta-l4d1q2-Dd1e891">
            <head xml:id="ta-l4d1q2-Hd1e893">Quaestiuncula 3</head>
            <p xml:id="ta-l4d1q2-d1e896">Ulterius. Videtur quod in adultis non requireretur sacrificium, vel aliud hujusmodi.
              Non minus enim valet alicui fides propria quam alteri fides aliena. Sed pueris
              sufficiebat fides aliena sine exteriori signo, ut probatum est. Ergo et adultis.</p>
            <p xml:id="ta-l4d1q2-d1e899">Praeterea, Hugo de sancto Victore dicit, quod nullus obligabatur ad sacramenta illius
              temporis, sed voto celebrabantur. Sed quod est hujusmodi, non est de necessitate
              salutis. Ergo absque sacrificiis poterat emundari ab originali.</p>
            <p xml:id="ta-l4d1q2-d1e902">Sed contra est quod Gregorius in littera dicit, quod pro parvulis sola fides, pro
              adultis sacrificia et oblationes valebant.</p>
          </div>
          <div xml:id="ta-l4d1q2-Dd1e907">
            <head xml:id="ta-l4d1q2-Hd1e909">Quaestiuncula 1</head>
            <p xml:id="ta-l4d1q2-d1e912">Respondeo dicendum, quod peccatum originale est peccatum naturae: natura autem
              reparari non poterat nisi per Christum; et ideo nunquam poterat remitti peccatum
              originale alicujus nisi facta relatione, et quadam continuatione illius qui curari
              debebat, ad Christum, quod per fidem fiebat; et ideo fides mediatoris semper fuit
              efficax ad curandum ab originali: in illis quidem qui usum liberi arbitrii habebant,
              propria; in aliis vero aliena, ut nec eis omnino deesset divinum remedium.</p>
            <p xml:id="ta-l4d1q2-d1e915">Ad primum ergo dicendum, quod fides in cognitione est, caritas autem in affectione.
              Affectio autem est ejus quod est sibi bonum; sed cognitio est ejus quod est verum
              simpliciter; et ideo fides poterat magis respicere mediatorem, prout erat causa
              salutis alteri, quam caritas; et propter hoc magis justificatio quae fit in
              sacramentis, attribuitur fidei quam caritati.</p>
            <p xml:id="ta-l4d1q2-d1e918">Ad secundum dicendum, quod fides aliena non juvabat inquantum erat actus personae,
              sed ex parte illa qua respiciebat objectum suum, scilicet Christum, quod erat medicina
              totius naturae; in quo habebat quamdam similitudinem cum sacramentis nostris,
              inquantum justificabat ex objecto, quasi ex opere operato, non autem ex opere
              operante.</p>
            <p xml:id="ta-l4d1q2-d1e921">Et per hoc patet solutio ad tertium: quia formatio et informitas fidei sunt
              conditiones ejus ex parte operantis, non autem ex parte objecti; et ideo informitas
              fidei in parente non impediebat effectum salutis in filio; impediebat autem in ipso,
              quia informitas illa proveniebat ex aliquo quod erat contrarium saluti, scilicet ex
              peccato mortali.</p>
          </div>
          <div xml:id="ta-l4d1q2-Dd1e925">
            <head xml:id="ta-l4d1q2-Hd1e927">Quaestiuncula 2</head>
            <p xml:id="ta-l4d1q2-d1e930">Ad secundam quaestionem dicendum, quod circa hoc est duplex opinio. Quidam enim
              dicunt, quod non sufficiebat fides sine protestatione fidei facta per aliquod exterius
              signum; et erat differentia inter parvulos et adultos quantum ad hoc tantum quod
              parvulis sufficiebat fides aliena cum exteriori signo ab aliis facto, sed adultis
              fides propria cum signo ab eis facto. Sed quia hoc non videtur consonare cum verbis
              Gregorii in littera positis, ideo alii probabilius dicunt, quod parvulis sufficiebat
              sola fides sine omni exteriori signo; non autem habitus fidei solum, sed motus ejus
              relatus ad salutem pueri in vi cujusdam professionis interioris fidei, quicumque esset
              ille qui quoquo modo professionem fidei suae ad puerum suum referret; magis tamen
              pertinebat hoc ad parentes, qui pueri curam habere debebant, et per quos originale
              contraxerat.</p>
            <p xml:id="ta-l4d1q2-d1e933">Ad primum ergo dicendum secundum hoc, quod illud per quod homines tempore legis
              naturae in veram religionem congregabantur, non habebat virtutem nisi ex fide; et ideo
              non erat necessitatis, sed pro voto celebrabatur, ut unus alii innotesceret.</p>
            <p xml:id="ta-l4d1q2-d1e936">Ad secundum dicendum, quod puer adhuc in utero matris existens, quantum ad humanam
              cognitionem pertinet, non habet esse distinctum a matre, et ideo per actum hominis
              consequi non potest nec nunc ut mundetur ab originali per Baptismum, nec tunc ut
              mundaretur per fidem parentum: sed divinitus mundari potest, sicut de sanctificatis in
              utero apparet.</p>
            <p xml:id="ta-l4d1q2-d1e939">Ad tertium dicendum, quod fidei efficacia non est diminuta, cum omnia sacramenta ex
              fide efficaciam habeant; sed est ei aliquid adjunctum quod necesse est observari;
              sicut non est minoris efficaciae lex moris in religioso quam in saeculari; quamvis
              praecepta moralia sufficiant ad salutem in saeculari, sed in religioso requirantur
              consilia, ad quae se ex voto obligavit.</p>
          </div>
          <div xml:id="ta-l4d1q2-Dd1e943">
            <head xml:id="ta-l4d1q2-Hd1e945">Quaestiuncula 3</head>
            <p xml:id="ta-l4d1q2-d1e948">Ad tertiam quaestionem dicendum, quod illa sacramenta legis naturae non erant ex
              praecepto divino obligantia, sed ex voto celebrabantur, secundum quod unicuique
              dictabat sua mens, ut fidem suam aliis exteriori signo profiteretur ad honorem Dei,
              secundum quod habitus caritatis inclinabat ad exteriores actus; et sic dicimus de
              caritate, quod sufficit motus interior; quando autem tempus habet operandi,
              requiruntur etiam exteriores actus. Ita etiam quantum ad adultos in lege naturae
              sufficiebat sola fides, cum etiam modo sufficiat ei qui non ex contemptu sacramenta
              dimittit; sed ipsa fides, quando tempus habebatur, instigabat ut se aliquibus signis
              exterioribus demonstraret. Quando autem illa signa adhibebantur, non erat efficacia
              remissionis culpae ex illis exterioribus, sed ex interiori fide; et sic intelligenda
              sunt verba Gregorii.</p>
            <p xml:id="ta-l4d1q2-d1e951">Et per hoc patet solutio ad objecta.</p>
          </div>
        </div>
        <div xml:id="ta-l4d1q2-Dd1e956">
          <head xml:id="ta-l4d1q2-Hd1e958">Expositio textus</head>
          <p xml:id="ta-l4d1q2-d1e961"><quote xml:id="ta-l4d1q2-Qd1e962">In sinu Abrahae</quote>, sinus Abrahae dicitur Limbus patrum, in quo distincti
            erant sancti ab aliis; et quia Abraham primus ab infidelibus loco et ritu se separasse
            legitur, ideo dicitur Abrahae sinus. <quote xml:id="ta-l4d1q2-Qd1e965">Lapideo cultro</quote>, intelligendum est
            non semper, sed in quibusdam notabilibus circumcisionibus, sicut legitur Exod. 4, et
            Josue 5. <quote xml:id="ta-l4d1q2-Qd1e968">In carne vero praeputii ideo jussa est fieri circumcisio, quia in
              remedium instituta est originalis peccati</quote>. Caro praeputii dicitur pellicula
            contegens carnem: quia in ipsa carne, ubi concupiscentia magis est, non poterat
            abscissio fieri sine periculo. <quote xml:id="ta-l4d1q2-Qd1e971">Tamen sub lege, ingruente necessitate mortis, ante
              octavum diem circumcidebant sine peccato filios</quote>. Magister hic loquitur
            secundum opinionem suam; tamen alia opinio quae supra posita est, videtur esse magis
            probabilis.</p>
        </div>
      </div>
    </body>
  </text>
</TEI>