<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 18, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 18, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="339a"/>
      </div>
    </front>
    <body>
      <div xml:id="ta-l4d18q2">
        <head xml:id="ta-l4d18q2-Hd1e97">Quaestio 2</head>
        <div xml:id="ta-l4d18q2-Dd1e100">
          <head xml:id="ta-l4d18q2-Hd1e102">Prooemium</head>
          <p xml:id="ta-l4d18q2-d1e105">Deinde quaeritur de excommunicatione; et circa hoc quaeruntur quinque: 1 de ipsa
            excommunicatione; 2 quis possit excommunicare; 3 de modo excommunicationis; 4 de
            communicatione cum excommunicatis; 5 de absolutione ab excommunicatione.</p>

        </div>
        <div xml:id="ta-l4d18q2-Dd1e109" type="articulus">
          <head xml:id="ta-l4d18q2-Hd1e111">Articulus 1</head>

          <head xml:id="ta-l4d18q2-Hd1e114" type="question-title">Utrum competens sit definitio excommunicationis a quibusdam
            posita</head>

          <div xml:id="ta-l4d18q2-Dd1e117">
            <head xml:id="ta-l4d18q2-Hd1e119">Quaestiuncula 1</head>
            <p xml:id="ta-l4d18q2-d1e122">Ad primum sic proceditur. Videtur quod incompetens sit haec definitio
              excommunicationis a quibusdam posita: <quote xml:id="ta-l4d18q2-Qd1e124">excommunicatio est separatio a communione
                Ecclesiae quo ad fructum, et suffragia generalia</quote>. Suffragia enim Ecclesiae
              valent eis pro quibus fiunt. Sed Ecclesia orat pro eis qui extra Ecclesiam sunt, sicut
              pro haereticis et Paganis. Ergo etiam pro excommunicatis, qui extra Ecclesiam sunt; et
              sic eis suffragia Ecclesiae valent.</p>
            <p xml:id="ta-l4d18q2-d1e128">Praeterea, nullus amittit suffragia Ecclesiae nisi per culpam. Sed excommunicatio non
              est culpa, sed poena. Ergo per excommunicationem non separatur aliquis a suffragiis
              Ecclesiae communibus.</p>
            <p xml:id="ta-l4d18q2-d1e131">Praeterea, fructus Ecclesiae non videtur aliud esse quam suffragia; non enim potest
              intelligi de fructu bonorum temporalium, quia haec excommunicatis non auferuntur. Ergo
              inconvenienter utrumque ponitur.</p>
            <p xml:id="ta-l4d18q2-d1e134">Praeterea, excommunicatio minor, quaedam excommunicatio est. Sed per eam homo non
              perdit suffragia Ecclesiae. Ergo definitio non est communis.</p>

          </div>
          <div xml:id="ta-l4d18q2-Dd1e138">
            <head xml:id="ta-l4d18q2-Hd1e140">Quaestiuncula 2</head>
            <p xml:id="ta-l4d18q2-d1e143">Ulterius. Videtur quod Ecclesia nullum debeat excommunicare. Quia excommunicatio
              maledictio quaedam est. Sed Rom. 12, prohibemur maledicere. Ergo Ecclesia
              excommunicare non debet.</p>
            <p xml:id="ta-l4d18q2-d1e146">Praeterea, Ecclesia militans debet imitari triumphantem. Sed, ut in epistola Judae
              legitur, <quote xml:id="ta-l4d18q2-Qd1e148">Michael cum altercaretur de corpore Moysi cum Diabolo, non est ausus
                judicium blasphemiae inferre, sed ait: imperet tibi Deus</quote>. Ergo nec Ecclesia
              militans debet alicui judicium maledictionis vel excommunicationis inferre.</p>
            <p xml:id="ta-l4d18q2-d1e152">Praeterea, nullus est in manum hostis tradendus, nisi omnino desperatus. Sed per
              excommunicationem traditur aliquis in manum Satanae, ut patet 2 Corinth. 5. Cum ergo
              de nemine sit desperandum in vita ista, Ecclesia nullum debet excommunicare.</p>
            <p xml:id="ta-l4d18q2-d1e155">Sed contra est quod apostolus 1 Corinth., 5, mandat quemdam excommunicari.</p>
            <p xml:id="ta-l4d18q2-d1e159">Praeterea, Matth. 18, 17, dicitur de illo qui Ecclesiam audire contemnit: <quote xml:id="ta-l4d18q2-Qd1e161" source="http://scta.info/resource/mt18_17">sit
                tibi sicut ethnicus et publicanus</quote>. Sed ethnici sunt extra Ecclesiam. Ergo et
              illi qui Ecclesiam audire contemnunt, per excommunicationem extra Ecclesiam sunt
              ponendi.</p>

          </div>
          <div xml:id="ta-l4d18q2-Dd1e166">
            <head xml:id="ta-l4d18q2-Hd1e168">Quaestiuncula 3</head>
            <p xml:id="ta-l4d18q2-d1e171">Ulterius. Videtur quod nullus pro aliquo temporali damno debeat excommunicari. Quia
              poena non debet excedere culpam. Sed poena excommunicationis est privatio alicujus
              boni spiritualis, quod omnibus bonis temporalibus praeeminet. Ergo pro temporalibus
              nullus est excommunicandus.</p>
            <p xml:id="ta-l4d18q2-d1e174">Praeterea, nulli malum pro malo reddere debemus, secundum apostoli praeceptum. Sed
              hoc esset malum pro malo reddere, si pro tali damno quis excommunicaretur. Ergo nullo
              modo hoc debet fieri.</p>
            <p xml:id="ta-l4d18q2-d1e177">Sed contra est quod Petrus Ananiam et Saphiram pro defraudatione pretii agri
              sententia mortis damnavit. Ergo et Ecclesiae licet pro temporalibus damnis
              excommunicare.</p>

          </div>
          <div xml:id="ta-l4d18q2-Dd1e182">
            <head xml:id="ta-l4d18q2-Hd1e184">Quaestiuncula 4</head>
            <p xml:id="ta-l4d18q2-d1e187">Ulterius. Videtur quod excommunicatio injuste lata nullo modo effectum habeat. Quia
              per excommunicationem protectio et gratia Dei subtrahitur, quae non injuste subtrahi
              potest. Ergo excommunicatio injuste lata non habet effectum.</p>
            <p xml:id="ta-l4d18q2-d1e190">Praeterea, Hieronymus dicit, quod hoc est de supercilio Pharisaeorum aestimare esse
              ligatum vel solutum qui ligatur vel solvitur injuste. Sed eorum supercilium erat
              superbum et erroneum. Ergo excommunicatio injusta nullum habet effectum.</p>
            <p xml:id="ta-l4d18q2-d1e193">Sed contra, secundum Gregorium, praecepta pastoris, sive justa sive injusta, timenda
              sunt. Non autem essent timenda, nisi aliquid nocerent etiam injusta. Ergo et
              cetera.</p>
          </div>
          <div xml:id="ta-l4d18q2-Dd1e197">
            <head xml:id="ta-l4d18q2-Hd1e199">Quaestiuncula 1</head>
            <p xml:id="ta-l4d18q2-d1e202">Respondeo dicendum ad primam quaestionem, quod ille qui per Baptismum in Ecclesia
              ponitur, ad duo ascribitur; scilicet ad coetum fidelium, et ad sacramentorum
              participationem; et hoc secundum praesupponit primum, quia in sacramentis
              participandis etiam fideles communicant; et ideo aliquis potest extra Ecclesiam fieri
              per excommunicationem, dupliciter. Uno modo ita quod separetur tantum a participatione
              sacramentorum; et haec erit excommunicatio minor. Alio modo ita quod excludatur ab
              utroque; et sic erit excommunicatio major; quae hic definitur. Non autem potest esse
              tertium; scilicet quod excludatur a communione fidelium, et non a participatione
              sacramentorum, ratione jam dicta, quia scilicet fideles in sacramentis communicant.
              Sed communicatio fidelium est duplex. Quaedam in spiritualibus; sicut sunt mutuae
              orationes, et conventus ad sacra percipienda; quaedam in corporalibus actibus
              legitimis; qui quidem legitimi actus et licita communio his versibus continentur:
                <quote xml:id="ta-l4d18q2-Qd1e204">si pro delictis, anathema quis efficiatur; os, orare, vale, communio, mensa
                negatur. Os</quote>, scilicet ne detur osculum; <quote xml:id="ta-l4d18q2-Qd1e207">orare</quote>, ne cum
              excommunicatis oremus; <quote xml:id="ta-l4d18q2-Qd1e210">vale</quote>, ne salutentur; <quote xml:id="ta-l4d18q2-Qd1e213">communio</quote>, ne
              scilicet in sacramentis cum ipsis aliquis communicet; <quote xml:id="ta-l4d18q2-Qd1e216">mensa negatur</quote>, ne
              aliquis cum eis comedat. Praemissa ergo definitio importat separationem a sacramentis
              in hoc quod dicit, <quote xml:id="ta-l4d18q2-Qd1e220">quantum ad fructum</quote>; et a communione fidelium,
              quantum ad spiritualia, in hoc quod dicit: <quote xml:id="ta-l4d18q2-Qd1e223">et suffragia Ecclesiae
                communia</quote>. Alia autem definitio invenitur quae datur secundum separationem ab
              utrisque actibus, quae talis est: <quote xml:id="ta-l4d18q2-Qd1e226">excommunicatio est a qualibet licita
                communione ac legitimo actu separatio</quote>.</p>
            <p xml:id="ta-l4d18q2-d1e230">Ad primum ergo dicendum, quod pro infidelibus oratur; sed ipsi fructum orationis non
              percipiunt, nisi ad fidem convertantur. Similiter et pro excommunicatis orari potest,
              quamvis non inter orationes quae pro membris Ecclesiae fiunt; et tamen fructum non
              participant, quamdiu in excommunicatione manent: sed oratur ut detur eis spiritus
              poenitentiae, ut ab excommunicatione solvantur.</p>
            <p xml:id="ta-l4d18q2-d1e233">Ad secundum dicendum, quod suffragia alicujus valent alicui secundum quod ei
              continuantur. Potest autem actio unius alteri continuari dupliciter. Uno modo ex vi
              caritatis, quae omnes fideles connectit, ut sint unum in Deo, sicut dicitur Psalm.
              118, 63: <quote xml:id="ta-l4d18q2-Qd1e235">particeps ego sum omnium timentium te</quote>; et hanc continuationem
              excommunicatio non intercipit: quia juste excommunicari quis non potest nisi pro culpa
              mortali, per quam jam a caritate divisus est, etiamsi non excommunicetur. Injusta
              autem excommunicatio caritatem alicui auferre non potest, cum sit de maximis bonis,
              quae non possunt alicui invito auferri. Alio modo per intentionem suffragia facientis,
              quae in aliquem fertur pro quo fiunt; et hanc continuationem excommunicatio
              intercipit: quia Ecclesia per excommunicationis sententiam separat excommunicatos ab
              universitate fidelium, pro quibus suffragia facit. Unde suffragia Ecclesiae ei non
              prosunt quae pro tota Ecclesia fiunt; nec ex persona Ecclesiae oratio pro eis inter
              membra Ecclesiae fieri potest; quamvis aliqua persona privata possit ad ejus
              conversionem aliquod suffragium per intentionem dirigere.</p>
            <p xml:id="ta-l4d18q2-d1e239">Ad tertium dicendum, quod fructus spiritualis Ecclesiae non solum est ex suffragiis,
              sed etiam ex perceptione sacramentorum et ex convictu fidelium.</p>
            <p xml:id="ta-l4d18q2-d1e243">Ad quartum dicendum, quod minor excommunicatio non habet perfectam rationem
              excommunicationis, sed aliquid ipsius participat; et ideo non oportet quod ei
              totaliter excommunicationis definitio conveniat, sed solum quo ad aliquid.</p>

          </div>
          <div xml:id="ta-l4d18q2-Dd1e247">
            <head xml:id="ta-l4d18q2-Hd1e249">Quaestiuncula 2</head>
            <p xml:id="ta-l4d18q2-d1e252">Ad secundam quaestionem dicendum, quod judicium Ecclesiae conforme debet esse judicio
              Dei. Deus autem multipliciter peccatores punit, ut eos ad bonum trahat. Uno modo
              flagellis castigando; alio modo hominem sibi relinquendo, ut auxiliis subtractis,
              quibus a malo praepediebatur, suam infirmitatem cognoscat, et humilis ad Deum redeat,
              a quo superbus abscessit; et quantum ad utrumque Ecclesia in excommunicationis
              sententia divinum judicium imitatur: inquantum enim eum a communione fidelium separat
              ut erubescat, imitatur divinum judicium quo per flagella castigat; inquantum autem a
              suffragiis et aliis spiritualibus separat, imitatur divinum judicium quo hominem sibi
              relinquit, ut per humilitatem seipsum cognoscens ad Deum redeat.</p>
            <p xml:id="ta-l4d18q2-d1e255">Ad primum ergo dicendum, quod maledictio potest esse dupliciter. Uno modo ita quod in
              malo quod irrogat vel dicit, per intentionem sistat; et sic maledictio omnibus modis
              prohibita est. Alio modo ita quod malum quod quidem maledicendo imprecatur, ad bonum
              illius ordinet qui maledicitur; et sic maledictio quandoque est licita et salutifera:
              sicut et medicus aliquod nocumentum infert infirmo, ut sectionem, per quam ab
              infirmitate liberetur.</p>
            <p xml:id="ta-l4d18q2-d1e258">Ad secundum dicendum, quod Diabolus incorrigibilis est; et ideo non est susceptibilis
              alicujus boni per excommunicationis poenam.</p>
            <p xml:id="ta-l4d18q2-d1e261">Ad tertium dicendum, quod ex hoc ipso quod aliquis suffragiis Ecclesiae privatur,
              triplex incommodum incurrit per oppositum ad tria quae quis ex suffragiis Ecclesiae
              consequitur. Valent enim ad augmentum gratiae eis qui habent, vel ad merendum eis qui
              non habent; et quantum ad hoc Magister in littera dicit, quod gratia Dei per
              excommunicationem subtrahitur. Valent etiam ad custodiam virtutis; et quantum ad hoc
              dicit, quod protectio subtrahitur; non quod omnino a Dei providentia excludatur, sed
              quod ab illa protectione qua filios Ecclesiae speciali modo custodit. Valent ad
              defendendum ab hoste; et quantum ad hoc dicit, quod Diabolo major potestas saeviendi
              in ipsum datur et spiritualiter et corporaliter. Unde in primitiva Ecclesia quando
              oportebat per signa ad fidem homines invitare, sicut spiritus sancti donum visibili
              signo manifestabatur, ita et excommunicatio corporali vexatione a Diabolo
              innotescebat. Nec est inconveniens, si ille qui non est desperatus, hosti datur: quia
              non datur ei quasi damnandus, sed quasi corrigendus; cum in potestate Ecclesiae sit ex
              ejus manu ipsum eripere cum voluerit.</p>

          </div>
          <div xml:id="ta-l4d18q2-Dd1e265">
            <head xml:id="ta-l4d18q2-Hd1e267">Quaestiuncula 3</head>
            <p xml:id="ta-l4d18q2-d1e270">Ad tertiam quaestionem dicendum, quod per excommunicationem judex ecclesiasticus
              excommunicatos excludit a regno quodammodo. Unde cum non debeat excludere nisi
              indignos, ut ex definitione clavis patuit; nec aliquis reddatur indignus nisi per
              peccatum mortale amiserit caritatem, quae est via ducens ad regnum; ideo nullus
              excommunicari debet nisi pro peccato mortali. Et quia in damnificando aliquem
              corporaliter, vel in rebus temporalibus, aliquis mortaliter peccat, et contra
              caritatem facit; ideo pro damno temporali illato Ecclesia aliquem excommunicare
              potest. Sed quia excommunicatio est gravissima poenarum; poenae autem medicinae sunt,
              secundum philosophum in 2 Ethic.; sapientis autem medici est a levioribus medicinis
              incipere, et minus periculosis; ideo excommunicatio infligi non debet etiam pro
              peccato mortali, nisi contumax fuerit; vel non veniendo ad judicium, vel ante
              terminationem judicii sine licentia recedendo, vel determinationi non parendo: tunc
              enim postquam monitus fuerit, si obedire contempserit; contumax reputatur, et
              excommunicari debet a judice jam non habente quid contra ipsum faciat amplius.</p>
            <p xml:id="ta-l4d18q2-d1e273">Ad primum ergo dicendum, quod culpae quantitas non mensuratur ex nocumento quod quis
              facit, sed ex voluntate qua facit, contra caritatem agens; et ideo, quamvis poena
              excommunicationis excedat nocumentum, non tamen excedit quantitatem culpae.</p>
            <p xml:id="ta-l4d18q2-d1e276">Ad secundum dicendum, quod cum aliquis per poenam aliquam corrigitur, non redditur ei
              malum, sed bonum: quia poenae medicinae sunt, ut dictum est.</p>

          </div>
          <div xml:id="ta-l4d18q2-Dd1e280">
            <head xml:id="ta-l4d18q2-Hd1e282">Quaestiuncula 4</head>
            <p xml:id="ta-l4d18q2-d1e285">Ad quartam quaestionem dicendum, quod excommunicatio potest dici injusta dupliciter.
              Uno modo ex parte excommunicantis; sicut cum ex odio vel ira excommunicat; et tunc
              excommunicatio nihilominus habet effectum suum, quamvis ille qui excommunicat peccet:
              quia iste juste patitur quamvis ille injuste faciat. Alio modo ex parte ipsius
              excommunicationis: vel quia causa excommunicationis est indebita, vel quia infertur
              sententia, juris ordine praetermisso; et tunc, si sit talis error ex parte sententiae
              qui sententiam nullam faciat esse, non habet effectum, quia non est excommunicatio; si
              autem sententiam non annullet, habet effectum suum, et debet excommunicatus humiliter
              obedire, et erit ad meritum, vel absolutionem petere ab excommunicante, vel ad
              superiorem judicem recurrere. Si autem contemneret, eo ipso mortaliter peccaret.
              Contingit autem quandoque quod est debita causa ex parte excommunicationis, quae non
              est debita ex parte excommunicati; sicut cum aliquis pro falso crimine in judicio
              probato excommunicatur; et tunc si humiliter sustinet, humilitatis merito recompensat
              excommunicationis damnum.</p>
            <p xml:id="ta-l4d18q2-d1e288">Ad primum ergo dicendum, quod quamvis homo gratiam Dei injuste amittere non possit,
              potest tamen injuste amittere illa quae ex parte nostra sunt, quae ad gratiam Dei
              disponunt; sicut patet, si subtrahatur alicui doctrinae verbum quod ei debetur; et hoc
              modo excommunicatio gratiam Dei subtrahere dicitur, ut ex praedictis patet.</p>
            <p xml:id="ta-l4d18q2-d1e291">Ad secundum dicendum, quod Hieronymus loquitur quantum ad culpas, et non quantum ad
              poenas, quae possunt etiam injuste infligi a rectoribus Ecclesiarum.</p>
          </div>
        </div>
        <div xml:id="ta-l4d18q2-Dd1e296" type="articulus">
          <head xml:id="ta-l4d18q2-Hd1e298">Articulus 2</head>

          <head xml:id="ta-l4d18q2-Hd1e301" type="question-title">Utrum quilibet sacerdos possit excommunicare</head>

          <div xml:id="ta-l4d18q2-Dd1e304">
            <head xml:id="ta-l4d18q2-Hd1e306">Quaestiuncula 1</head>
            <p xml:id="ta-l4d18q2-d1e309">Ad secundum sic proceditur. Videtur, quod quilibet sacerdos possit excommunicare.
              Excommunicatio enim est actus clavium. Sed quilibet sacerdos habet claves. Ergo
              quilibet potest excommunicare.</p>
            <p xml:id="ta-l4d18q2-d1e312">Praeterea, majus est absolvere et ligare in foro poenitentiae quam in foro judicii.
              Sed quilibet sacerdos potest sibi subditos in foro poenitentiali absolvere et ligare.
              Ergo etiam potest sibi subditos quilibet sacerdos excommunicare.</p>
            <p xml:id="ta-l4d18q2-d1e315">Sed contra, ea in quibus imminet periculum, sunt majoribus reservanda. Sed poena
              excommunicationis est valde periculosa, nisi cum moderamine fiat. Ergo non debet
              cuilibet committi sacerdoti.</p>

          </div>
          <div xml:id="ta-l4d18q2-Dd1e319">
            <head xml:id="ta-l4d18q2-Hd1e321">Quaestiuncula 2</head>
            <p xml:id="ta-l4d18q2-d1e324">Ulterius. Videtur quod non sacerdotes excommunicare non possint. Quia excommunicatio
              est actus clavium, ut in littera dicitur. Sed non sacerdotes non habent claves. Ergo
              non possunt excommunicare.</p>
            <p xml:id="ta-l4d18q2-d1e327">Praeterea, plus requiritur ad excommunicationem quam ad absolutionem in foro
              poenitentiae. Sed non sacerdos in foro poenitentiae absolvere non potest. Ergo nec
              excommunicationem inferre.</p>
            <p xml:id="ta-l4d18q2-d1e330">Sed contra est quod archidiaconi, legati et clerici excommunicant, qui quandoque non
              sunt sacerdotes. Ergo non solum sacerdotes excommunicare possunt.</p>

          </div>
          <div xml:id="ta-l4d18q2-Dd1e334">
            <head xml:id="ta-l4d18q2-Hd1e336">Quaestiuncula 3</head>
            <p xml:id="ta-l4d18q2-d1e339">Ulterius. Videtur quod excommunicatus vel suspensus excommunicare possit. Ille enim
              qui est excommunicatus vel suspensus, neque ordinem neque jurisdictionem amittit; quia
              neque reordinatur cum absolvitur, neque cura ei iterum committitur. Sed excommunicatio
              non requirit nisi ordinem vel jurisdictionem. Ergo etiam excommunicatus et suspensus
              excommunicare possunt.</p>
            <p xml:id="ta-l4d18q2-d1e342">Praeterea, majus est conficere corpus Christi quam excommunicare. Sed excommunicati
              conficere possunt, ut supra, dist. 13, dictum est. Ergo possunt excommunicare.</p>
            <p xml:id="ta-l4d18q2-d1e345">Sed contra, ligatus corporaliter non potest alium ligare. Sed vinculum spirituale est
              fortius quam corporale. Ergo excommunicatus non potest excommunicare, cum
              excommunicatio sit vinculum spirituale.</p>
          </div>
          <div xml:id="ta-l4d18q2-Dd1e350">
            <head xml:id="ta-l4d18q2-Hd1e352">Quaestiuncula 1</head>
            <p xml:id="ta-l4d18q2-d1e355">Respondeo dicendum ad primam quaestionem, quod in foro conscientiae causa agitur
              inter hominem et Deum; in foro autem exterioris judicii causa agitur hominis ad
              hominem; et ideo absolutio vel ligatio quae unum hominem obligat quo ad Deum tantum,
              pertinet ad forum poenitentiae; sed illa quae hominem obligat in comparatione ad alios
              homines, ad forum publicum exterioris judicii pertinet. Et quia per excommunicationem
              homo a communione fidelium separatur; ideo excommunicatio ad forum exterius pertinet,
              et illi soli possunt excommunicare qui habent jurisdictionem in foro judiciali; et
              propter hoc soli episcopi propria auctoritate, et majores praelati, secundum
              communiorem opinionem, possunt excommunicare; sed presbyteri parochiales non, nisi ex
              commissione eis facta, vel in certis casibus, sicut in furto et rapina, et hujusmodi,
              in quibus est eis a jure concessum quod excommunicare possint. Alii autem dixerunt,
              quod etiam sacerdotes parochiales possunt excommunicare. Sed praedicta opinio est
              rationabilior.</p>
            <p xml:id="ta-l4d18q2-d1e358">Ad primum ergo dicendum, quod excommunicatio non est actus clavis directe, sed magis
              respectu exterioris judicii; sed sententia excommunicationis, quamvis in exteriori
              judicio promulgetur, quia tamen aliquo modo pertinet ad aditum regni, secundum quod
              Ecclesia militans est via ad triumphantem; ideo etiam talis jurisdictio, per quam homo
              excommunicare potest, clavis potest dici; et secundum hoc a quibusdam distinguitur,
              quod est clavis ordinis, quam omnes sacerdotes habent; et clavis jurisdictionis in
              foro judiciali, quam habent soli judices exterioris fori; utramque tamen Deus Petro
              contulit, Matth. 16; et ab ipso in alios descendit qui utramque habent.</p>
            <p xml:id="ta-l4d18q2-d1e361">Ad secundum dicendum, quod sacerdotes parochiales habent quidem jurisdictionem in
              subditos suos quantum ad forum conscientiae, sed non quantum ad forum judiciale; quia
              non possunt coram eis conveniri in causis contentiosis; et ideo excommunicare non
              possunt, sed absolvere possunt in foro poenitentiali; et quamvis forum poenitentiale
              sit dignius, tamen in foro judiciali major solemnitas requiritur; quia in eo oportet
              quod non solum Deo, sed etiam homini satisfiat.</p>

          </div>
          <div xml:id="ta-l4d18q2-Dd1e365">
            <head xml:id="ta-l4d18q2-Hd1e367">Quaestiuncula 2</head>
            <p xml:id="ta-l4d18q2-d1e370">Ad secundam quaestionem dicendum, quod sacramenta, in quibus gratia confertur,
              dispensare ad solos sacerdotes pertinet; et ideo ipsi soli possunt absolvere et ligare
              in foro poenitentiali; sed excommunicatio non directe respicit gratiam, sed ex
              consequenti, inquantum homo suffragiis Ecclesiae privatur, quae ad gratiam disponunt,
              vel in gratia conservant; et ideo etiam non sacerdotes, dummodo jurisdictionem habeant
              in foro contentioso, possunt excommunicare.</p>
            <p xml:id="ta-l4d18q2-d1e373">Ad primum ergo dicendum, quod quamvis non habeant clavem ordinis, habent tamen clavem
              jurisdictionis.</p>
            <p xml:id="ta-l4d18q2-d1e376">Ad secundum dicendum, quod ista duo se habent sicut excedentia et excessa; et ideo
              alicui competit unum cui non competit aliud.</p>

          </div>
          <div xml:id="ta-l4d18q2-Dd1e380">
            <head xml:id="ta-l4d18q2-Hd1e382">Quaestiuncula 3</head>
            <p xml:id="ta-l4d18q2-d1e385">Ad tertiam quaestionem dicendum, quod usus jurisdictionis est in comparatione ad
              alium hominem; et ideo, cum omnis excommunicatus a communione fidelium separetur,
              quilibet excommunicatus usu jurisdictionis privatur. Et quia excommunicatio est
              jurisdictionis privatio, ideo excommunicatus excommunicare non potest; et eadem ratio
              est de suspenso a jurisdictione. Si enim sit suspensus ab ordine tantum, tunc non
              potest ea quae sunt ordinis, sed potest ea quae sunt jurisdictionis; et e converso, si
              sit suspensus a jurisdictione, et non ab ordine; si autem ab utroque, tunc neutrum
              potest.</p>
            <p xml:id="ta-l4d18q2-d1e388">Ad primum ergo dicendum, quod quamvis non amittat jurisdictionem, amittit tamen
              jurisdictionis usum.</p>
            <p xml:id="ta-l4d18q2-d1e391">Ad secundum dicendum, quod conficere sequitur potestatem characteris qui indelebilis
              est; et ideo homo, ex quo characterem ordinis habet, semper potest conficere, licet
              non semper ei liceat. Secus autem est de excommunicatione quae jurisdictionem
              sequitur, quae auferri potest et ligari.</p>
          </div>
        </div>
        <div xml:id="ta-l4d18q2-Dd1e396" type="articulus">
          <head xml:id="ta-l4d18q2-Hd1e398">Articulus 3</head>

          <head xml:id="ta-l4d18q2-Hd1e401" type="question-title">Utrum aliquis possit seipsum, vel aequalem, vel superiorem,
            excommunicare</head>

          <div xml:id="ta-l4d18q2-Dd1e404">
            <head xml:id="ta-l4d18q2-Hd1e406">Quaestiuncula 1</head>
            <p xml:id="ta-l4d18q2-d1e409">Ad tertium sic proceditur. Videtur quod aliquis possit seipsum, vel aequalem vel
              superiorem, excommunicare. Quia Angelus Dei major erat Paulo. Matth. 11, 2: <quote xml:id="ta-l4d18q2-Qd1e411" source="http://scta.info/resource/mt11_2">qui
                minor est in regno caelorum, major est illo</quote>, quo nemo inter natos mulierum
              major. Sed Paulus excommunicavit Angelum de caelo, ut patet Gal. 1. Ergo homo potest
              superiorem excommunicare.</p>
            <p xml:id="ta-l4d18q2-d1e415">Praeterea, sacerdos aliquando excommunicat in generali pro furto, vel pro aliquo
              hujusmodi. Sed potest contingere quod ipsemet fecit, vel superior, vel aequalis. Ergo
              aliquis potest se, vel aequalem vel superiorem, excommunicare.</p>
            <p xml:id="ta-l4d18q2-d1e418">Praeterea, aliquis potest superiorem absolvere in foro poenitentiali, vel aequalem,
              sicut cum episcopi suis subditis confitentur, et cum unus sacerdos alteri venialia
              confitetur. Ergo videtur quod etiam excommunicare aliquis superiorem vel aequalem
              possit.</p>
            <p xml:id="ta-l4d18q2-d1e421">Sed contra, excommunicatio est actus jurisdictionis. Sed aliquis non habet in se
              jurisdictionem, quia in eadem causa non potest quis esse reus et judex; nec iterum in
              superiorem aut aequalem. Ergo non potest aliquis superiorem vel aequalem, aut se,
              excommunicare.</p>

          </div>
          <div xml:id="ta-l4d18q2-Dd1e425">
            <head xml:id="ta-l4d18q2-Hd1e427">Quaestiuncula 2</head>
            <p xml:id="ta-l4d18q2-d1e430">Ulterius. Videtur quod in aliquam universitatem sententia excommunicationis ferri
              possit. Contingit enim quod aliqua universitas sibi in malitia colligatur. Sed pro
              malitia in qua aliquis contumax extiterit, debet excommunicatio ferri. Ergo potest in
              aliquam universitatem ferri excommunicatio.</p>
            <p xml:id="ta-l4d18q2-d1e433">Praeterea, illud quod est gravissimum in excommunicatione, est separatio a
              sacramentis Ecclesiae. Sed aliquando tota civitas interdicitur a divinis. Ergo
              excommunicari aliqua universitas potest.</p>
            <p xml:id="ta-l4d18q2-d1e436">Sed contra est Glossa Augustini Matth. 13, quae dicit, quod princeps et multitudo non
              est excommunicanda.</p>

          </div>
          <div xml:id="ta-l4d18q2-Dd1e440">
            <head xml:id="ta-l4d18q2-Hd1e442">Quaestiuncula 3</head>
            <p xml:id="ta-l4d18q2-d1e445">Ulterius. Videtur quod ille qui semel est excommunicatus, ulterius excommunicari non
              possit. 1 Corinth. 5, 12 dicit apostolus: <quote xml:id="ta-l4d18q2-Qd1e447">quid mihi est, de his qui foris sunt
                judicare?</quote> Sed excommunicati jam sunt extra Ecclesiam. Ergo super eos
              Ecclesia judicium non habet, ut possit eos iterum excommunicare.</p>
            <p xml:id="ta-l4d18q2-d1e451">Praeterea, excommunicatio est separatio quaedam a divinis, et a communione fidelium.
              Sed postquam est aliquis privatus aliquo, non potest iterum illo privari. Ergo unus
              excommunicatus non debet iterum excommunicari.</p>
            <p xml:id="ta-l4d18q2-d1e454">Sed contra, excommunicatio quaedam poena est, et medicinale remedium. Sed poenae et
              medicinae iterantur, cum causa exigit. Ergo et excommunicatio iterari potest.</p>
          </div>
          <div xml:id="ta-l4d18q2-Dd1e459">
            <head xml:id="ta-l4d18q2-Hd1e461">Quaestiuncula 1</head>
            <p xml:id="ta-l4d18q2-d1e464">Respondeo dicendum ad primam quaestionem, quod cum per jurisdictionem aliquis
              constituatur in gradu superioritatis respectu ejus in quem habet jurisdictionem, quia
              est judex ejus; ideo nullus habet in seipsum, vel superiorem vel aequalem
              jurisdictionem, et per consequens nullus potest seipsum excommunicare, vel superiorem
              vel aequalem.</p>
            <p xml:id="ta-l4d18q2-d1e467">Ad primum ergo dicendum, quod apostolus loquitur sub hypothesi, idest si poneretur
              Angelus peccare; sic enim non esset apostolo superior, sed inferior. Nec est
              inconveniens quod in conditionalibus quarum antecedentia impossibilia sunt, et
              consequentia impossibilia sint.</p>
            <p xml:id="ta-l4d18q2-d1e470">Ad secundum dicendum, quod in tali casu nullus excommunicatur; quia par in parem
              nullum habet imperium.</p>
            <p xml:id="ta-l4d18q2-d1e473">Ad tertium dicendum, quod absolutio et ligatio in foro confessionis est quo ad Deum
              tantum, apud quem aliquis alio inferior redditur pro peccato. Sed excommunicatio est
              in judicio exteriori, in quo aliquis non amittit superioritatem ex hoc ipso quod
              peccat. Unde non est similis ratio de utroque foro. Et tamen in foro confessionis
              aliquis non potest seipsum absolvere, nec superiorem nec aequalem, de mortali, nisi ex
              commissione sibi facta; de venialibus autem potest, quia venialia ex quibuslibet
              sacramentis gratiam conferentibus remittuntur; unde remissio venialium sequitur
              potestatem ordinis.</p>

          </div>
          <div xml:id="ta-l4d18q2-Dd1e477">
            <head xml:id="ta-l4d18q2-Hd1e479">Quaestiuncula 2</head>
            <p xml:id="ta-l4d18q2-d1e482">Ad secundam quaestionem dicendum, quod excommunicari non debet aliquis nisi pro
              peccato mortali; peccatum autem in actu consistit; actus autem non est communitatis
              sed singularium personarum ut frequenter; et ideo singuli de communitate excommunicari
              possunt, non autem ipsa communitas; et si etiam quandoque actus sit totius alicujus
              multitudinis, ut quando multi navim trahunt, quam nullus trahere posset; non tamen est
              probabile quod aliqua communitas ita tota ad malum consentiat quin aliqui sint
              dissentientes. Et quia non est Dei, qui judicat omnem terram, ut condemnet justum cum
              impio, ut dicitur Gen. 18; ideo Ecclesia, quae judicium Dei imitari debet, satis
              provide statuit ut tota communitas non excommunicetur, ne collectis zizaniis simul
              eradicetur et triticum.</p>
            <p xml:id="ta-l4d18q2-d1e485">Ad primum ergo patet solutio ex dictis.</p>
            <p xml:id="ta-l4d18q2-d1e488">Ad secundum dicendum, quod suspensio non tanta poena est quanta excommunicatio, quia
              suspensi non fraudantur Ecclesiae suffragiis sicut excommunicati; unde etiam aliquis
              sine peccato proprio suspenditur, sicut et totum regnum supponitur interdicto pro
              peccatis regis; et ideo non est simile de excommunicatione et suspensione.</p>

          </div>
          <div xml:id="ta-l4d18q2-Dd1e492">
            <head xml:id="ta-l4d18q2-Hd1e494">Quaestiuncula 3</head>
            <p xml:id="ta-l4d18q2-d1e497">Ad tertiam quaestionem dicendum, quod ille qui excommunicatus est una
              excommunicatione, potest iterum excommunicari per ejusdem excommunicationis
              iterationem ad majorem sui confusionem, ut vel sic a peccato resiliat, vel propter
              alias causas; et tunc tot sunt principales excommunicationes, quot causae pro quibus
              aliquis excommunicatur.</p>
            <p xml:id="ta-l4d18q2-d1e500">Ad primum ergo dicendum, quod apostolus loquitur de Paganis et aliis infidelibus, qui
              non habent characterem, per quem annumerati sint in populo Dei. Sed quia character
              baptismalis, quo quis populo Dei annumeratur, est indelebilis, ideo semper remanet
              aliquo modo de Ecclesia baptizatus; et sic semper Ecclesia de ipso judicare
              potest.</p>
            <p xml:id="ta-l4d18q2-d1e503">Ad secundum dicendum, quod privatio, quamvis non recipiat magis et minus secundum se,
              recipit tamen magis et minus secundum causam suam; et secundum hoc excommunicatio
              potest iterari; et magis est elongatus a suffragiis Ecclesiae qui pluries est
              excommunicatus quam qui semel tantum.</p>
          </div>
        </div>
        <div xml:id="ta-l4d18q2-Dd1e509" type="articulus">
          <head xml:id="ta-l4d18q2-Hd1e511">Articulus 4</head>

          <head xml:id="ta-l4d18q2-Hd1e514" type="question-title">Utrum liceat excommunicato communicare in pure
            corporalibus</head>

          <div xml:id="ta-l4d18q2-Dd1e517">
            <head xml:id="ta-l4d18q2-Hd1e519">Quaestiuncula 1</head>
            <p xml:id="ta-l4d18q2-d1e522">Ad quartum sic proceditur. Videtur, quod liceat excommunicato communicare in pure
              corporalibus. Excommunicatio enim est actus clavium. Sed potestas clavium se extendit
              ad spiritualia tantum. Ergo per excommunicationem non prohibetur quin unus alii in
              corporalibus communicare possit.</p>
            <p xml:id="ta-l4d18q2-d1e525">Praeterea, quod est institutum pro caritate, contra caritatem non militat. Sed
              praecepto caritatis tenemur inimicis subvenire; quod sine aliqua communicatione fieri
              non potest. Ergo licet alicui excommunicato in corporalibus communicare.</p>
            <p xml:id="ta-l4d18q2-d1e528">Sed contra est quod dicitur 1 Corinth., 5, 11: <quote xml:id="ta-l4d18q2-Qd1e530">cum ejusmodi nec cibum
                sumere</quote>.</p>

          </div>
          <div xml:id="ta-l4d18q2-Dd1e535">
            <head xml:id="ta-l4d18q2-Hd1e537">Quaestiuncula 2</head>
            <p xml:id="ta-l4d18q2-d1e540">Ulterius. Videtur quod participans excommunicato non sit excommunicatus. Plus est
              enim separatus ab Ecclesia gentilis quam excommunicatus. Sed ille qui participat
              gentili, aut Judaeo, non est excommunicatus. Ergo nec ille qui participat Christiano
              excommunicato.</p>
            <p xml:id="ta-l4d18q2-d1e543">Praeterea, si ille qui participat alicui excommunicato, est excommunicatus; eadem
              ratione qui participat participanti, erit excommunicatus; et sic in infinitum
              procedet: quod videtur absurdum. Ergo non est excommunicatus qui excommunicato
              participat.</p>
            <p xml:id="ta-l4d18q2-d1e546">Sed contra est quod excommunicatus positus est extra communionem. Ergo qui ei
              communicat, a communione Ecclesiae recedit; et sic videtur quod sit
              excommunicatus.</p>

          </div>
          <div xml:id="ta-l4d18q2-Dd1e550">
            <head xml:id="ta-l4d18q2-Hd1e552">Quaestiuncula 3</head>
            <p xml:id="ta-l4d18q2-d1e555">Ulterius. Videtur quod participare cum excommunicato in casibus non concessis, semper
              sit peccatum mortale. Quia decretalis quaedam respondet, quod propter timorem mortis
              non debet aliquis excommunicato communicare: quia aliquis debet prius subire mortem
              quam mortaliter peccet. Sed haec ratio nulla esset nisi participare excommunicato
              esset peccatum mortale. Ergo et cetera.</p>
            <p xml:id="ta-l4d18q2-d1e558">Praeterea, facere contra praeceptum Ecclesiae, est peccatum mortale. Sed Ecclesia
              praecepit quod excommunicato nullus communicet. Ergo participare cum excommunicato est
              peccatum mortale.</p>
            <p xml:id="ta-l4d18q2-d1e561">Praeterea, nullus arcetur a perceptione Eucharistiae pro peccato veniali. Sed ille
              qui participat excommunicato in casibus non concessis, arcetur a perceptione
              Eucharistiae: quia incurrit minorem excommunicationem. Ergo participans excommunicato
              in casibus non concessis peccat mortaliter.</p>
            <p xml:id="ta-l4d18q2-d1e564">Praeterea, nullus debet excommunicari majori excommunicatione, nisi pro peccato
              mortali. Sed aliquis potest secundum jura excommunicari majori excommunicatione
              propter hoc quod excommunicato participat. Ergo participare excommunicato est peccatum
              mortale.</p>
            <p xml:id="ta-l4d18q2-d1e568">Sed contra, a peccato mortali nullus potest absolvere nisi habeat super eum
              jurisdictionem. Sed potest absolvere a participatione excommunicationis quilibet
              sacerdos. Ergo non est peccatum mortale.</p>
            <p xml:id="ta-l4d18q2-d1e571">Praeterea, pro mensura peccati debet esse poenitentiae modus. Sed pro participatione
              excommunicationis, secundum communem consuetudinem non ponitur poena debita peccato
              mortali, sed magis debita veniali. Ergo est peccatum veniale.</p>
          </div>
          <div xml:id="ta-l4d18q2-Dd1e576">
            <head xml:id="ta-l4d18q2-Hd1e578">Quaestiuncula 1</head>
            <p xml:id="ta-l4d18q2-d1e581">Respondeo dicendum ad primam quaestionem, quod, sicut praedictum est, duplex est
              excommunicatio. Una est minor, quae separat tantum a participatione sacramentorum, sed
              non a communione fidelium; et ideo tali excommunicato licet communicare, sed non licet
              ei sacramenta conferre. Alia est major excommunicatio; et haec separat hominem a
              sacramentis Ecclesiae, et a communione fidelium; et ideo excommunicato tali
              excommunicatione communicare non licet. Sed quia Ecclesia excommunicationem ad
              medelam, et non ad interitum, inducit; excipiuntur ab hac generalitate quaedam in
              quibus communicare licet; scilicet in his quae pertinent ad salutem: quia de talibus
              homo licite cum excommunicato loqui potest; et etiam alia verba interserere, ut
              facilius salutis verba ex familiaritate recipiantur. Excipiuntur etiam quaedam
              personae, ad quas specialiter pertinet provisio excommunicati, scilicet uxor, servus,
              filius, rusticus, et serviens. Sed hoc intelligendum est de filiis non emancipatis;
              alias tenerentur vitare patrem; de aliis autem intelligitur quod licet excommunicato
              communicare, si ante excommunicationem se ei subdiderunt; non autem si post. Quidam
              autem intelligunt e converso; scilicet quod superiores possunt licite communicare
              inferioribus. Alii vero contra dicunt. Sed ad minus in his eis communicare debent in
              quibus eis sunt obligati: quia sicut inferiores obligantur ad obsequium superiorum,
              ita superiores ad providentiam inferiorum. Sunt etiam quidam casus excepti; sicut
              quando ignoratur excommunicatio; et quando aliqui sunt peregrini et viatores in terra
              excommunicatorum; qui licite possunt ab eis emere, vel etiam accipere eleemosynam; et
              similiter si aliquis videat excommunicatum in necessitate: quia tunc ex praecepto
              caritatis tenetur ei providere. Et haec hoc versu continentur: <quote xml:id="ta-l4d18q2-Qd1e583">utile, lex,
                humile, res ignorata, necesse</quote>; ut utile referatur ad verba salutis, lex ad
              matrimonium, humile ad subjectionem; cetera patent.</p>
            <p xml:id="ta-l4d18q2-d1e587">Ad primum ergo dicendum, quod corporalia ad spiritualia ordinantur; et ideo potestas
              quae se extendit ad spiritualia, etiam ad corporalia potest se extendere; sicut ars
              quae est de fine, imperat de his quae sunt ad finem.</p>
            <p xml:id="ta-l4d18q2-d1e590">Ad secundum dicendum, quod in illo casu in quo aliquis ex praecepto caritatis
              communicare tenetur, non prohibetur communio, ut ex dictis patet.</p>

          </div>
          <div xml:id="ta-l4d18q2-Dd1e594">
            <head xml:id="ta-l4d18q2-Hd1e596">Quaestiuncula 2</head>
            <p xml:id="ta-l4d18q2-d1e599">Ad secundam quaestionem dicendum, quod excommunicatio potest inferri in aliquem
              dupliciter. Aut ita quod ipse sit excommunicatus cum omnibus ei participantibus; et
              tunc non est dubium quod quicumque participat ei, est excommunicatus majori
              excommunicatione. Aut est excommunicatus simpliciter; et tunc aut participat aliquis
              ei in crimine, praebendo ei consilium et auxilium et favorem, et sic iterum est
              excommunicatus majori excommunicatione: aut participat in aliis, sicut in verbo vel
              osculo vel mensa; et sic est excommunicatus minori excommunicatione.</p>
            <p xml:id="ta-l4d18q2-d1e602">Ad primum ergo dicendum, quod Ecclesia non ita intendit corrigere infideles sicut
              fideles, quorum cura sibi incumbit; et ideo non arcet a communione infidelium sicut a
              communione fidelium illorum quos excommunicat, super quos habet aliquam
              potestatem.</p>
            <p xml:id="ta-l4d18q2-d1e605">Ad secundum dicendum, quod excommunicato minori excommunicatione licet communicare;
              et sic excommunicatio non transit in tertiam personam.</p>

          </div>
          <div xml:id="ta-l4d18q2-Dd1e609">
            <head xml:id="ta-l4d18q2-Hd1e611">Quaestiuncula 3</head>
            <p xml:id="ta-l4d18q2-d1e614">Ad tertiam quaestionem dicendum, quod quidam dicunt quod quandocumque aliquis
              participat excommunicato, vel verbo, vel quocumque dictorum modorum secundum quos ei
              communicare non licet; peccat mortaliter, nisi in casibus exceptis a jure. Sed quia
              hoc videtur valde grave, quod homo pro uno verbo levi quo excommunicatum alloquitur,
              mortaliter peccet; et multis excommunicantes laqueum damnationis iniicerent, quod in
              eos retorqueretur; ideo aliis probabilius videtur quod non semper peccat mortaliter,
              sed solum quando in crimine sibi participat, vel in divinis, vel in contemptum
              Ecclesiae.</p>
            <p xml:id="ta-l4d18q2-d1e617">Ad primum ergo dicendum, quod decretalis illa loquitur de participatione in divinis.
              Vel dicendum, quod similis ratio est de peccato mortali et de veniali quantum ad hoc:
              quia sicut peccatum mortale non potest bene fieri, ita nec veniale; et sicut homo
              debet prius sustinere mortem quam peccet mortaliter; ita etiam quam quod peccet
              venialiter illo modo debiti quo debet veniale vitare.</p>
            <p xml:id="ta-l4d18q2-d1e620">Ad secundum dicendum, quod praeceptum Ecclesiae directe respicit spiritualia, et ex
              consequenti legitimos actus; et ideo, qui communicat ei in divinis, facit contra
              praeceptum, et peccat mortaliter: qui autem participat ei in aliis, facit praeter
              praeceptum, et peccat venialiter.</p>
            <p xml:id="ta-l4d18q2-d1e623">Ad tertium dicendum, quod etiam aliquis sine culpa quandoque ab Eucharistia arcetur,
              sicut patet in suspensis vel interdictis: quia tales poenae quandoque alicui pro culpa
              alterius, qui in eis punitur, inferuntur.</p>
            <p xml:id="ta-l4d18q2-d1e627">Ad quartum dicendum, quod quamvis participare excommunicato sit peccatum veniale,
              tamen participare ei pertinaciter est peccatum mortale; et per hoc potest aliquis
              excommunicari secundum jura.</p>
          </div>
        </div>
        <div xml:id="ta-l4d18q2-Dd1e632" type="articulus">
          <head xml:id="ta-l4d18q2-Hd1e634">Articulus 5</head>

          <head xml:id="ta-l4d18q2-Hd1e637" type="question-title">Utrum quilibet sacerdos possit subditum suum ab
            excommunicatione absolvere</head>

          <div xml:id="ta-l4d18q2-Dd1e640">
            <head xml:id="ta-l4d18q2-Hd1e642">Quaestiuncula 1</head>
            <p xml:id="ta-l4d18q2-d1e645">Ad quintum sic proceditur. Videtur quod quilibet sacerdos possit subditum suum ab
              excommunicatione absolvere. Majus enim est vinculum peccati quam excommunicationis.
              Sed quilibet sacerdos potest subditum suum a peccato absolvere. Ergo multo fortius ab
              excommunicatione.</p>
            <p xml:id="ta-l4d18q2-d1e648">Praeterea, remota causa removetur effectus. Sed excommunicationis causa est peccatum
              mortale. Ergo cum possit quilibet sacerdos a peccato illo mortali absolvere, poterit
              ab excommunicatione similiter.</p>
            <p xml:id="ta-l4d18q2-d1e651">Sed contra, ejusdem potestatis est excommunicare, et excommunicatum absolvere. Sed
              sacerdotes inferiores non possunt suos subditos excommunicare. Ergo nec absolvere.</p>

          </div>
          <div xml:id="ta-l4d18q2-Dd1e655">
            <head xml:id="ta-l4d18q2-Hd1e657">Quaestiuncula 2</head>
            <p xml:id="ta-l4d18q2-d1e660">Ulterius. Videtur quod nullus possit absolvi invitus. Spiritualia enim non
              conferuntur invito alicui. Sed absolutio ab excommunicatione est beneficium
              spirituale. Ergo non potest praestari invito.</p>
            <p xml:id="ta-l4d18q2-d1e663">Praeterea, excommunicationis causa est contumacia. Sed quando aliquis non vult
              absolvi, excommunicationem contemnens, tunc est maxime contumax. Ergo non potest
              absolvi.</p>
            <p xml:id="ta-l4d18q2-d1e666">Sed contra, excommunicatio contra voluntatem alicui potest inferri. Sed quae contra
              voluntatem eveniunt, etiam contra voluntatem amoveri possunt, sicut patet de bonis
              fortunae. Ergo excommunicatio potest tolli ab aliquo invito.</p>

          </div>
          <div xml:id="ta-l4d18q2-Dd1e670">
            <head xml:id="ta-l4d18q2-Hd1e672">Quaestiuncula 3</head>
            <p xml:id="ta-l4d18q2-d1e675">Ulterius. Videtur quod aliquis non possit absolvi ab una excommunicatione, nisi
              absolvatur ab omnibus. Effectus enim debet proportionari suae causae. Sed causa
              excommunicationis est peccatum. Cum ergo aliquis non possit absolvi ab uno peccato
              nisi ab omnibus absolvatur, nec in excommunicatione hoc esse poterit.</p>
            <p xml:id="ta-l4d18q2-d1e678">Praeterea excommunicationis absolutio in Ecclesia fit. Sed ille qui una
              excommunicatione est irretitus, est extra Ecclesiam. Ergo quamdiu una manet, ab alia
              absolvi non potest.</p>
            <p xml:id="ta-l4d18q2-d1e681">Sed contra, excommunicatio quaedam poena est. Sed ab una poena aliquis liberatur alia
              remanente. Ergo ab una excommunicatione, alia remanente, quis absolvi potest.</p>
          </div>
          <div xml:id="ta-l4d18q2-Dd1e686">
            <head xml:id="ta-l4d18q2-Hd1e688">Quaestiuncula 1</head>
            <p xml:id="ta-l4d18q2-d1e691">Respondeo dicendum ad primam quaestionem, quod a minori excommunicatione quilibet
              potest absolvere qui potest absolvere a peccato participationis. Si autem est major:
              aut est lata a judice; et sic ille qui tulit, vel ejus superior, potest absolvere: vel
              lata a jure; et tunc episcopus, vel etiam sacerdos, potest absolvere, exceptis sex
              casibus, quos sibi juris conditor, scilicet Papa, reservavit. Primus est, cum aliquis
              injicit manus in clericum vel religiosum. Secundus est de illo qui incendit Ecclesiam,
              et est denuntiatus. Tertius est de illo qui frangit Ecclesiam, et denuntiatus est.
              Quartus est de illo qui in divinis scienter communicat excommunicatis nominaliter a
              Papa. Quintus de illo qui falsat litteras apostolicae sedis. Sextus de illo qui
              excommunicatis in crimine communicat; non enim debet absolvi nisi ab eo qui
              excommunicavit, etiamsi non sit ejus subditus, nisi propter difficultatem accedendi ad
              ipsum absolveretur ab episcopo, vel a proprio sacerdote, praestita juratoria cautione,
              quod pareret mandato illius judicis qui sententiam tulit. A primo autem casu octo
              excipiuntur. Primus est in articulo mortis, in quo a qualibet excommunicatione potest
              quis a quolibet sacerdote absolvi. Secundus, si sit ostiarius alicujus potentis, et
              non ex odio vel proposito percussit. Tertius, si percutiens sit mulier. Quartus, si
              sit servus, et dominus laederetur de ejus absentia, qui non est in culpa. Quintus, si
              regularis regularem, nisi sit enormis excessus. Sextus, si sit pauper. Septimus, si
              sit impubes, vel senex, vel valetudinarius. Octavus, si habeat inimicitias capitales.
              Sunt autem alii casus septem, in quibus percutiens clericum excommunicationem non
              incurrit. Primus, si causa disciplinae, ut magister vel praefectus, percusserit.
              Secundus, si jocosa levitate. Tertius, si invenerit eum turpiter agentem cum uxore vel
              matre vel sorore vel filia. Quartus, si statim vim repellat. Quintus, si ignoret eum
              esse clericum. Sextus, si inveniat eum in apostasia post trinam admonitionem.
              Septimus, si transfert se clericus ad actum penitus contrarium, ut fiat miles, vel ad
              bigamiam transeat.</p>
            <p xml:id="ta-l4d18q2-d1e694">Ad primum ergo dicendum, quod quamvis vinculum peccati sit majus simpliciter quam
              excommunicationis; tamen quo ad aliquid vinculum excommunicationis est majus,
              inquantum non solum obligat quo ad Deum, sed etiam in facie Ecclesiae; et ideo in
              absolvendo ab excommunicatione requiritur jurisdictio in exteriori foro, non autem in
              absolutione a peccato; nec exigitur cautio juramenti, sicut exigitur in absolutione ab
              excommunicatione. Per juramentum enim controversiae quae sunt inter homines,
              terminantur, secundum apostolum.</p>
            <p xml:id="ta-l4d18q2-d1e697">Ad secundum dicendum, quod cum excommunicatus non sit particeps sacramentorum
              Ecclesiae; sacerdos non potest absolvere excommunicatum a culpa, nisi sit prius
              absolutus ab excommunicatione.</p>

          </div>
          <div xml:id="ta-l4d18q2-Dd1e701">
            <head xml:id="ta-l4d18q2-Hd1e703">Quaestiuncula 2</head>
            <p xml:id="ta-l4d18q2-d1e706">Ad secundam quaestionem dicendum, quod malum culpae et poenae differunt in hoc, quod
              culpae principium in nobis est; quia omne peccatum voluntarium est; poenae autem
              principium quandoque est extra nos. Non autem requiritur ad poenam quod sit
              voluntaria; immo magis de ratione poenae est contra voluntatem esse; et ideo, sicut
              peccata non committuntur nisi voluntate, ita non remittuntur alicui invito; sed
              excommunicatio sicut in aliquem invitum ferri potest, ita et invitus ab ea absolvi
              poterit.</p>
            <p xml:id="ta-l4d18q2-d1e709">Ad primum ergo dicendum, quod propositio habet veritatem de illis bonis spiritualibus
              quae in voluntate nostra consistunt; sicut sunt virtutes, quia non possunt a
              nolentibus perdi; scientia enim, quamvis sit spirituale bonum, tamen etiam potest a
              nolente per infirmitatem amitti; et ideo ratio non est ad propositum.</p>
            <p xml:id="ta-l4d18q2-d1e712">Ad secundum dicendum, quod etiam manente contumacia potest aliquis discrete
              excommunicationem juste latam remittere, si videat saluti illius expedire in cujus
              medicinam excommunicatio lata est.</p>

          </div>
          <div xml:id="ta-l4d18q2-Dd1e716">
            <head xml:id="ta-l4d18q2-Hd1e718">Quaestiuncula 3</head>
            <p xml:id="ta-l4d18q2-d1e721">Ad tertiam quaestionem dicendum, quod excommunicationes non habent connexionem in
              aliquo; et ideo possibile est quod aliquis ab una absolvatur, et in altera remaneat.
              Sed circa hoc sciendum est, quod aliquis quandoque est excommunicatus pluribus
              excommunicationibus ab uno judice; et tunc, quando absolvitur ab una, intelligitur ab
              omnibus absolvi, nisi contrarium exprimatur; vel nisi in casu quo quis absolutionem
              impetrat de una tantum causa excommunicationis, cum pro pluribus excommunicatus sit.
              Quandoque autem est excommunicatus a diversis judicibus; et tunc absolutus ab una
              excommunicatione, non propter hoc est absolutus ab altera, nisi omnes alii ad
              petitionem ejus excommunicationem suam confirmaverint, vel nisi omnes uni demandent
              absolutionem.</p>
            <p xml:id="ta-l4d18q2-d1e724">Ad primum ergo dicendum, quod omnia peccata habent connexionem in aversione
              voluntatis a Deo, cum quo non potest esse peccatorum remissio; et ideo unum peccatum
              sine altero remitti non potest. Sed excommunicationes non habent aliquam talem
              connexionem; nec iterum absolutio ab excommunicatione impeditur propter voluntatis
              contrarietatem, ut dictum est; et ideo ratio non sequitur.</p>
            <p xml:id="ta-l4d18q2-d1e727">Ad secundum dicendum, quod sicut pluribus de causis erat aliquis extra Ecclesiam, ita
              possibile est quod ista separatio removeatur quantum ad unam causam, et remaneat
              quantum ad alteram.</p>
          </div>
        </div>
        <div xml:id="ta-l4d18q2-Dd1e732">
          <head xml:id="ta-l4d18q2-Hd1e734">Expositio textus</head>
          <p xml:id="ta-l4d18q2-d1e737"><quote xml:id="ta-l4d18q2-Qd1e738">Haeresis utrumque non habet</quote>; quia etsi habeant ordinem, amittunt tamen
            jurisdictionem ab Ecclesia praecisi. <quote xml:id="ta-l4d18q2-Qd1e741">Verbum Dei peccata dimittit</quote>,
            scilicet auctoritate; sed sacerdos, inquantum sacramentum praebet ministerio; inquantum
            autem poenam imponit, sic idem ipse judex dicitur. <quote xml:id="ta-l4d18q2-Qd1e744">Nullius potestatis jura
              exercet</quote>, ut scilicet actio ejus ad interiores maculas mundandas pertingat.
              <quote xml:id="ta-l4d18q2-Qd1e747">Ecclesiae caritas peccata dimittit</quote>. Videtur non esse ad propositum;
            quia hic non agitur de dimissione per modum meriti, sed de dimissione per modum
            sacramenti. Et dicendum, quod meritum Ecclesiae est sub dispensatione clavium; et ideo
            tam ex merito Christi, quam aliorum qui sunt de Ecclesia, Ecclesiae claves efficaciam
            habent. <quote xml:id="ta-l4d18q2-Qd1e750">Peccatum dicitur tenebra, quia intellectus obtunditur</quote>. Contra,
            multi peccatores inveniuntur qui habent optimum intellectum ad capiendum. Et dicendum,
            quod loquitur de obtusione intellectus practici, secundum quod omnis malus est ignorans;
            et non de obtusione intellectus speculativi.</p>
        </div>
      </div>
    </body>
  </text>
</TEI>