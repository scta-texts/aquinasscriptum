<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber III, Distinctio 23, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber III, Distinctio 23, Quaestio 1</title>
          <date when="2016-03-12">March 12, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-12">March 12, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="81ra"/>
      </div>
    </front>
    <body>
      <div xml:id="ta-l3d23q1">
        <head xml:id="ta-l3d23q1-Hd1e97">Quaestio 1</head>
        <div xml:id="ta-l3d23q1-Dd1e100">
          <head xml:id="ta-l3d23q1-Hd1e102">Prooemium</head>
          <p xml:id="ta-l3d23q1-d1e105">Postquam determinavit <name ref="#Lombard">Magister</name> de his quae ad Christum
            pertinent, quibus nos effective reparavit, hic incipit determinare de reparantibus
            formaliter, quae sunt habitus gratuiti animam informantes. Dividitur autem haec pars in
            duas; in prima determinat de ipsis habitibus gratuitis; in secunda de praeceptis quibus
            ipsi habitus in suos actus diriguntur, dist. 37, ibi: <quote xml:id="ta-l3d23q1-Qd1e110">sed jam distributio
              Decalogi, quae in duobus mandatis completur, consideranda est</quote>. Prima dividitur
            in duas partes: in prima determinat de ipsis habitibus secundum se per singula; in
            secunda determinat connexionem eorum ad invicem, 36 dist., ibi: <quote xml:id="ta-l3d23q1-Qd1e113">solet etiam
              quaeri, utrum virtutes ita sint sibi conjunctae, ut separatim non possint
              possideri</quote>. Prima in duas: in prima determinat de habitibus virtutum; in
            secunda de donis, 34 distinct., ibi: <quote xml:id="ta-l3d23q1-Qd1e116">nunc de septem donis spiritus sancti agendum
              est</quote>. Prima dividitur in duas partes: in prima determinat de virtutibus
            theologicis; in secunda de virtutibus cardinalibus, 33 dist., ibi: <quote xml:id="ta-l3d23q1-Qd1e119">post
              praedicta, de quatuor virtutibus quae principales vel cardinales vocantur, disserendum
              est</quote>. Prima dividitur in tres partes: in prima determinat de fide; in secunda
            de spe, 26 dist., ibi: <quote xml:id="ta-l3d23q1-Qd1e123">est autem spes virtus qua spiritualia et aeterna bona
              sperantur</quote>; in tertia de caritate, 27 distinct., ibi: <quote xml:id="ta-l3d23q1-Qd1e126">cum autem Christus
              fidem et spem non habuerit, dilectionem tamen habuit</quote>. Prima in tres: in prima
            determinat de fide secundum se; in secunda de fide per comparationem ad ea quae
            creduntur, 24 dist.: <quote xml:id="ta-l3d23q1-Qd1e129">hic quaeritur, si fides tantum de non visis est, quomodo
              veritas apostolis ait: nunc dico vobis priusquam fiat, ut cum factum fuerit,
              credatis?</quote> In tertia de ipsa per comparationem ad eos qui credunt, 25 dist.,
            ibi: <quote xml:id="ta-l3d23q1-Qd1e132">praedictis adjiciendum est de sufficientia fidei ad salutem</quote>. Circa
            primum duo facit: primo continuat se ad praecedentia; secundo prosequitur propositum,
            ibi: <quote xml:id="ta-l3d23q1-Qd1e135">fides est virtus qua creduntur quae non videntur</quote>. Et haec pars
            dividitur in duas partes, secundum quod duas definitiones fidei ponit; secunda incipit
            ibi: <quote xml:id="ta-l3d23q1-Qd1e138">notandum quoque est, quod fides de non apparentibus tantum est</quote>.
            Circa primum tria facit: primo definit fidem; secundo exponit definitionem quantum ad
            hanc particulam, <quote xml:id="ta-l3d23q1-Qd1e142">quae non videntur</quote>, ibi: <quote xml:id="ta-l3d23q1-Qd1e145">quod tamen non de omnibus
              quae non videntur, accipiendum est</quote>; quantum autem ad hanc particulam,
              <quote xml:id="ta-l3d23q1-Qd1e148">virtus</quote>, ibi: <quote xml:id="ta-l3d23q1-Qd1e151">accipitur autem fides tribus modis</quote>; quantum
            vero ad hanc particulam, <quote xml:id="ta-l3d23q1-Qd1e154">qua creduntur</quote>, ibi: <quote xml:id="ta-l3d23q1-Qd1e157">aliud est credere in
              Deum</quote>: tertio manifestantur quaedam quae possunt esse dubia ex praedictis, quae
            duo sunt; primum ibi: <quote xml:id="ta-l3d23q1-Qd1e161">si vero quaeritur</quote>; secundum ibi: <quote xml:id="ta-l3d23q1-Qd1e164">cumque
              diversis modis dicatur fides, sciendum est tamen unam esse fidem. Notandum quoque
              est</quote>. Hic ponit aliam definitionem fidei; et circa hoc tria facit; primo
            venatur definitionem; secundo definit, ibi: <quote xml:id="ta-l3d23q1-Qd1e167">ait enim apostolus</quote>; tertio
            movet quamdam quaestionem circa praedictam definitionem, ibi: <quote xml:id="ta-l3d23q1-Qd1e170">si vero
              quaeritur</quote>. Hic est triplex quaestio: prima de virtutibus in generali; secunda
            de fide communiter; tertia de formatione et informitate fidei. Circa primum quaeruntur
            quinque; 1 de necessitate habituum; 2 quomodo habitus qui sunt in nobis cognoscamus; 3
            utrum virtutes sint habitus: 4 de divisione virtutum in intellectuales, morales, et
            theologicas; 5 de numero virtutum theologicarum.</p>
        </div>
        <div xml:id="ta-l3d23q1-Dd1e175" type="articulus">
          <head xml:id="ta-l3d23q1-Hd1e177">Articulus 1</head>
          <head xml:id="ta-l3d23q1-Hd1e180" type="question-title">Utrum indigeamus habitibus in operationibus humanis</head>

          <p xml:id="ta-l3d23q1-d1e183">Ad primum sic proceditur. Videtur quod habitibus non indigeamus in operibus humanis.
            Potentiae enim rationales, quae sunt hominis inquantum homo, sunt nobiliores potentiis
            naturalibus. Sed potentiae naturales non indigent habitibus ad suos actus producendos.
            Ergo nec potentiae rationales humanae.</p>
          <p xml:id="ta-l3d23q1-d1e186">Praeterea, potentiae per se ordinantur ad actum proprium, et non per accidens. Sed
            habitus sunt accidentia. Ergo non ordinantur ad suos actus proprios mediantibus
            habitibus.</p>
          <p xml:id="ta-l3d23q1-d1e189">Praeterea, nihil est tam facile quam id quod in sola voluntate consistit. Sed actus
            morales ad minus in sola voluntate consistunt. Cum igitur habitus ponat facilitatem
            operationis, videtur quod saltem ad dictos actus habitibus non indigeamus.</p>
          <p xml:id="ta-l3d23q1-d1e193">Praeterea, difficultas cooperatur ad meritum. Sed habitus tollit difficultatem. Ergo ad
            actus illos quibus meremur, non sunt dandi nobis habitus.</p>
          <p xml:id="ta-l3d23q1-d1e196">Praeterea, scientia quae est habitus, nihil aliud videtur esse quam generatio specierum
            intelligibilium. Sed species non sunt in parte affectiva, sed in intellectiva tantum.
            Ergo ad minus in parte affectiva habitibus non indigemus.</p>
          <p xml:id="ta-l3d23q1-d1e199">Sed contra, Augustinus dicit in libro de bono conjugali: <quote xml:id="ta-l3d23q1-Qd1e201">habitus est quo quis
              agit cum tempus affuerit</quote>; et Commentator dicit in 3 de anima, quod habitus est
            quo quis agit cum voluerit: et quasi in idem redit. Sed hoc valde necessarium est
            homini. Ergo indigemus habitibus.</p>
          <p xml:id="ta-l3d23q1-d1e205">Praeterea, ad hoc quod bonum opus operemur, oportet quod in ipso opere delectemur, quia
            nullus est justus, qui non gaudeat justa operatione, ut dicit philosophus 1 Ethic. Sed
            delectationem in opere facit habitus: quia signum oportet accipere habitus fientem in
            opere delectationem, ut dicitur 2 Ethic. Ergo habitibus indigemus.</p>
          <p xml:id="ta-l3d23q1-d1e208">Praeterea, bonitas hominis in bonis operationibus consistit: unde ex eis laudatur. Sed
            impossibile est semper agere, ut dicitur in Lib. de Somn. et Vigil., nec sufficit ad
            laudem quod actus sit tantum in potentia: quia quod est in potentia bonum, non est bonum
            simpliciter, sed secundum quid. Ergo indigemus habitibus.</p>
          <p xml:id="ta-l3d23q1-d1e211">Praeterea, oportet quandoque ex impraemeditato bene agere. Sed hoc non contingit nisi
            in eo qui habet habitum, sicut de forti dicit philosophus in 3 Ethicor. Ergo indigemus
            habitibus.</p>
          <p xml:id="ta-l3d23q1-d1e215">Respondeo dicendum, quod in omnibus quae habent regulam et mensuram, eorum bonitas et
            rectitudo consistit in conformitate ad suam regulam vel mensuram; malitia autem,
            secundum quod ab ea discordant. Prima autem mensura et regula omnium est divina
            sapientia; unde bonitas et rectitudo sive virtus uniuscujusque consistit secundum quod
            attingit ad hoc quod ex sapientia divina ordinatur, ut dicit Anselmus; et similiter est
            etiam de aliis secundis regulis, quod in conformitate ad ipsas bonitas et rectitudo
            regulatorum consistit. Sunt autem quaedam potentiae limitatae ad determinatas actiones
            vel passiones; et secundum quod illas implent, regulae suae conformantur, quia per
            divinam sapientiam ad talia sunt ordinatae. Et quia naturae inclinatio semper est ad
            unum, ideo tales potentiae ex ipsa natura potentiae rectitudinem sufficienter habere
            possunt et bonitatem; malitia autem in eis contingit ex defectu potentiae. Potentiae
            vero altiores et universaliores, cujusmodi sunt potentiae rationales, non sunt limitatae
            ad aliquid unum vel objectum vel modum operandi: quia secundum diversa et diversimode
            rectitudinem habere possunt: et ideo ex natura potentiae non potuerunt determinari ad
            rectum et bonum ipsarum; sed oportet quod rectificentur, rectitudinem a sua regula
            recipientes. Hoc autem contingit dupliciter. Uno modo ut recipiatur per modum passionis,
            sicut in hoc ipso quod regulata potentia a regulante movetur. Sed quia in hoc quod
            aliquid patiatur et nihil ad actum conferat, violentiae definitio consistit, ut patet in
            3 Ethic., violentia autem et difficultatem et tristitiam habet, ut dicitur in 5 Metaph.;
            ideo praedicta receptio rectitudinis non sufficit ad perfectam rectificationem potentiae
            regulatae. Oportet ergo ut alio modo recipiatur, scilicet per modum qualitatis
            inhaerentis, ut rectitudo regulae efficiatur forma potentiae regulatae: sic enim
            faciliter et delectabiliter quod rectum est, operabitur sicut id quod est conveniens
            suae formae: et haec quidem qualitas, sive forma, dum adhuc est imperfecta, dispositio
            dicitur; cum autem jam consummata est, et quasi in naturam versa, habitus nominatur,
            qui, ut ex 2 Ethic., et 5 Metaphys., accipitur, est secundum quem nos habemus ad aliquid
            bene vel male. Et inde est quod in praedicamentis dicitur dispositio facile mobilis, et
            habitus difficile mobilis: quia quod naturale est non cito transmutatur. Inde est etiam
            quod habitus ad unum inclinant, sicut et natura, ut dicitur 5 Ethic. Et propter hoc,
            signum generati habitus est delectatio in opere facta, ut dicitur in 2 Ethic., quia quod
            est naturae conveniens, delectabile est et facile. Et propter hoc habitus a Commentatore
            in 3 de anima definitur, quod est quo quis agit cum voluerit, quasi in promptu habens
            quod operandum est. Et ideo habitus possessioni comparatur in 1 Ethic., secundum quam
            res possessa ad nutum habetur; operatio vero usui. Patet ergo quod potentiae naturales,
            quia sunt ex seipsis determinatae ad unum, habitibus non indigent. Similiter etiam nec
            apprehensivae sensitivae, quia habent determinatum modum operandi, a quo non deficiunt
            nisi per potentiae defectum. Similiter etiam nec voluntas humana, secundum quod est
            naturaliter determinata ad ultimum finem, et ad bonum, secundum quod est objectum ejus.
            Similiter etiam nec intellectus agens, qui habet determinatam actionem, scilicet facere
            intelligibilia in actu; sicut lux facere visibilia in actu. Similiter etiam nec in ipso
            Deo est aliquis habitus, cum ipse sit prima regula ab alio non regulata: unde
            essentialiter bonus est, et non per participationem rectitudinis ab alio; nec malum in
            ipso incidere potest. Sed intellectus possibilis qui de se est indeterminatus, sicut
            materia prima, habitu indiget, quo participet rectitudinem suae regulae: et naturali
            quantum ad ea quae ex naturali lumine intellectus agentis, qui est ejus regula, statim
            determinantur, sicut sunt principia prima; et acquisito, quantum ad ea quae ex his
            principiis educi possunt; et infuso, quo participat rectitudinem primae regulae in his
            quae intellectum agentem excedunt. Similiter etiam in voluntate quantum ad illa ad quae
            ex natura non determinatur, et in irascibili et in concupiscibili, indigemus habitibus,
            secundum quod participant rectitudinem rationis, quae est eorum regula, vel rectitudinem
            primae mensurae in his quae humanam naturam excedunt, quantum ad habitus infusos. Et
            similiter in corpore animato est habitus sanitatis, prout participat ab anima
            dispositionem, qua potest suum opus recte perficere: quia oculus sanus dicitur qui opus
            oculi recte perficere potest, ut dicitur 10 de animalibus. Unde patet quod hujusmodi
            qualitates, quas habitus dicimus, in rebus animatis inveniuntur, et praecipue in
            habentibus electionem, ut dicitur in 5 Metaph.</p>
          <p xml:id="ta-l3d23q1-d1e218">Ad primum ergo dicendum, quod potentiae naturales sunt determinatae ex seipsis ad unum,
            et ideo non indigent aliquibus habitibus determinantibus: nec facit hoc dignitas, sed
            indignitas earum, inquantum ad pauciora se extendunt.</p>
          <p xml:id="ta-l3d23q1-d1e221">Ad secundum dicendum, quod ad actum proprium per se rei potest res ipsa ordinari
            mediante aliquo accidente, non quidem extraneo, sed quod consequitur ex principiis rei:
            quia inter accidentia propinquius est substantiae unum quam aliud, sicut qualitas quam
            actio; et ideo ignis mediante calore calefacit. Et similiter erit in proposito, quia
            virtutes conformantur principiis naturalibus.</p>
          <p xml:id="ta-l3d23q1-d1e224">Ad tertium dicendum, quod quamvis producere talem actum sit in potestate voluntatis,
            tamen non est in voluntate tantum, sed etiam in inferioribus viribus, ex quibus potest
            accidere repugnantia et difficultas; et ideo indigemus habitibus, quibus omnis
            difficultas tollatur.</p>
          <p xml:id="ta-l3d23q1-d1e227">Ad quartum dicendum, quod sicut dicitur in 2 Metaph., difficultas potest esse ex nobis,
            et ex rebus, et similiter facilitas. Facilitas ergo quae est ex ratione actuum qui non
            sunt magni ponderis, diminuit, quantum in se est, rationem meriti; sed facilitas quae
            est ex promptitudine operantis, meritum non diminuit respectu praemii essentialis, sed
            auget: quia quanto majori caritate facit, tanto facilius tolerat, et magis meretur. Et
            similiter quanto delectabilius operatur propter habitum virtutis, tanto actus ejus est
            delectabilior, et magis meritorius.</p>
          <p xml:id="ta-l3d23q1-d1e230">Ad quintum dicendum, quod perfectiones proportionantur suis perfectibilibus; quia
            proprius actus est in propria potentia, ut dicitur 2 de anima; et ideo non oportet quod
            habitus cognitivae et affectivae partis sint unius modi, sicut nec ipsae potentiae quae
            eis perficiuntur.</p>
        </div>
        <div xml:id="ta-l3d23q1-Dd1e234" type="articulus">
          <head xml:id="ta-l3d23q1-Hd1e236">Articulus 2</head>
          <head xml:id="ta-l3d23q1-Hd1e239">Utrum habitus in nobis existens cognosci possit</head>
          <p xml:id="ta-l3d23q1-d1e242">Ad secundum sic proceditur. Videtur quod habitus in nobis existens cognosci non possit.
            Inter alios enim habitus praecipuus est caritas. Sed habens caritatem nescit se habere
            eam: quia <quote xml:id="ta-l3d23q1-Qd1e244">nemo scit, an amore vel odio dignus sit</quote>, ut dicitur Eccle. 9,
            1. Ergo nec alios habitus potest quis cognoscere.</p>
          <p xml:id="ta-l3d23q1-d1e248">Praeterea, magis sunt spirituales habitus virtutum quam etiam Angeli: quia ipsi per
            habitus virtutum spirituales efficiuntur. Sed Angelos in via cognoscere non possumus
            quantum ad eorum essentiam. Ergo nec habitus virtutum.</p>
          <p xml:id="ta-l3d23q1-d1e251">Si dicatur, quod habitus cognoscuntur per hoc quod sunt praesentes in anima, non autem
            Angeli: contra; per essentiam suam praesentialiter non sunt in intellectu, sed in
            affectu, habitus virtutum. Sed affectus non est cognoscere. Ergo hujusmodi habitus
            cognosci non possunt per praesentiam.</p>
          <p xml:id="ta-l3d23q1-d1e255">Praeterea, multi sunt qui habent virtutes, et de eis nihil cognoscunt: nesciunt enim
            quid sit virtus. Quidam etiam non habentes virtutem sciunt multa de eis. Ergo non
            cognoscuntur per sui praesentiam.</p>
          <p xml:id="ta-l3d23q1-d1e258">Si dicatur, quod cognoscuntur per hoc quod habent sui similitudinem in intellectu:
            contra; similitudo quae est in intellectu, fundatur in similitudine quae est in
            imaginatione vel sensu: quia nequaquam sine phantasmate intelligit anima, ut dicitur in
            5 de anima. Sed hujusmodi habitus non habent similitudinem in imaginatione vel sensu.
            Ergo non possunt cognosci per suam similitudinem.</p>
          <p xml:id="ta-l3d23q1-d1e261">Praeterea, similitudines rerum sunt magis spirituales quam res a quibus abstrahuntur.
            Sed ea quae sunt in intellectu, non sunt magis spiritualia quam ea quae sunt in affectu.
            Ergo ab habitibus existentibus in affectu non abstrahit intellectus similitudines, ut
            per eas cognoscat; et sic habitus illos nullo modo cognoscit.</p>
          <p xml:id="ta-l3d23q1-d1e264">Sed contra Augustinus dicit in littera, quod fidem ipsam quisque videt esse in corde
            suo, si credit. Ergo eadem ratione et alios habitus.</p>
          <p xml:id="ta-l3d23q1-d1e267">Praeterea, philosophus dicit in Lib. 2 Posterior., quod inconveniens est nos habere
            habitus principiorum, et nos latere. Ergo eadem ratione et alios habitus.</p>
          <p xml:id="ta-l3d23q1-d1e270">Praeterea, omne illud cujus est accipere signum, est cognoscibile. Sed habituum est
            accipere signum fientem in opere delectationem, ut dicitur in 2 Ethic. Ergo habitus
            cognosci possunt.</p>
          <p xml:id="ta-l3d23q1-d1e274">Respondeo dicendum, quod aliqua res potest cognosci dupliciter. Uno modo secundum id
            quod est; alio modo quantum ad ea quae ipsam consequuntur. Cognitio autem de re secundum
            id quod est, potest dupliciter haberi; scilicet dum cognoscitur quid est, et an est.
            Quid autem res est, cognoscitur, dum ipsius quidditas comprehenditur: quam quidem non
            comprehendit sensus, sed solum accidentia sensibilia; nec imaginatio, sed solum imagines
            corporum; sed est proprium objectum intellectus, ut dicitur in 3 de anima; et ideo
            Augustinus dicit, quod intellectus cognoscit res per essentiam suam, quia objectum ejus
            est ipsa essentia rei. Essentiam autem alicujus rei, intellectus noster tripliciter
            comprehendit. Uno modo comprehendit essentias rerum quae cadunt in sensu, abstrahendo ab
            omnibus individuantibus, sub quibus cadebat in sensu et in imaginatione; et sic
            remanebit pura essentia rei, puta hominis, quae consistit in his quae sunt hominis
            inquantum est homo. Alio modo essentias rerum quas non videmus, cognoscimus per causas
            vel effectus eis proportionatos, cadentes in sensu. Si autem effectus non fuerint
            proportionati causae, non facient causam cognoscere quid est, sed quia est tantum, sicut
            patet de Deo. Tertio modo cognoscit essentias artificialium nunquam visorum,
            investigando ex proportione finis ea quae exiguntur ad illud artificiatum. Similiter an
            res sit, tripliciter cognoscit. Uno modo quia cadit sub sensu. Alio modo ex causis et
            effectibus rerum cadentibus sub sensu, sicut ignem ex fumo perpendimus. Tertio modo
            cognoscit aliquid in seipso esse ex inclinatione quam habet ad aliquos actus: quam
            quidem inclinationem cognoscit ex hoc quod super actus suos reflectitur, dum cognoscit
            se operari. Loquendo autem de cognitione habituum, qua cognoscuntur quid sint, eorum
            cognitio ex duobus ultimis modis commiscetur: quia habitus ipsos per actus cognoscimus,
            sicut causam per effectum. Et quia nos sumus causa actuum, ideo actus cognoscimus per
            actum rationis investigantis quid sit necessarium in actu illo ex proportione objecti
            boni et finis, sicut dictum est de artificialibus. Similiter cognitio qua cognoscitur an
            habitus sint, ex duobus ultimis modis est: quia enim cognoscere quid est, est principium
            ad sciendum quia est; ideo aliquis praedicto modo cognoscendo quid sit aliquis habitus,
            ex hoc quod videt talem actum exire qualis requiritur ad illum habitum, cognoscit quod
            ille habitus est in aliquo, etiam si ipse illum habitum non habeat; sed ille qui habet
            habitum, praeter hunc modum, tertio modo cognoscit se habere habitum, inquantum percipit
            inclinationem sui ad actum, secundum quam se habet aliqualiter ad actum illum. Et hoc
            quidem cognoscit homo per modum reflexionis, inquantum scilicet cognoscit se operari
            quae operatur. Et ideo dicit Augustinus, quod hujusmodi habitus cognoscuntur per suam
            potentiam quantum ad hunc modum. Ea vero quae consequuntur ad habitus, idest
            proprietates et accidentia ipsorum, cognoscuntur partim ex cognitione naturae habituum,
            secundum quod cognitio quid est, est principium ad cognoscendum quia est; partim vero ex
            eorum actibus, secundum quod conditiones causarum in effectibus repraesentantur.</p>
          <p xml:id="ta-l3d23q1-d1e277">Ad primum ergo dicendum, quod caritas bene potest cognosci quid est ex hoc quod homo
            scit quid requiritur ad actum caritatis ratione instructa auctoritate et fide; sed an
            sit caritas, non potest certitudinaliter cognosci neque ab habente, neque ab alio: quia
            cum ad actum caritatis requiratur aliquid per quod sit meritorius vitae aeternae; an hoc
            sit in actu, videri non potest pro certo; sed ex aliquibus signis et de se et de alio
            potest aliquis conjecturare quod caritatem habeat.</p>
          <p xml:id="ta-l3d23q1-d1e280">Ad secundum dicendum, quod Angelorum essentiam non comprehendimus nunc, quia
            cognoscimus eos per actum nostri intellectus, qui non est proportionatus actui
            intellectus ipsorum, cum multo altiori modo cognoscant; sed actus nostri sunt
            proportionati habitibus ex quibus educuntur.</p>
          <p xml:id="ta-l3d23q1-d1e283">Ad tertium dicendum, quod animam reflecti per cognitionem supra seipsam, vel supra ea
            quae ipsius sunt, contingit dupliciter. Uno modo secundum quod potentia cognoscitiva
            cognoscit naturam sui, vel eorum quae in ipsa sunt; et hoc est tantum intellectus cujus
            est quidditates rerum cognoscere. Intellectus autem, ut dicitur in 3 de anima, sicut
            alia, cognoscit seipsum, quia scilicet per speciem non quidem sui, sed objecti, quae est
            forma ejus; ex qua cognoscit actus sui naturam, et ex natura actus naturam potentiae
            cognoscentis, et ex natura potentiae naturam essentiae, et per consequens aliarum
            potentiarum: non quod habeat de omnibus his diversas similitudines, sed quia in objecto
            suo non solum cognoscit rationem veri, secundum quam est ejus objectum, sed omnem
            rationem quae est in eo, unde et rationem boni: et ideo consequenter per illam eamdem
            speciem cognoscit actum voluntatis et naturam voluntatis, et similiter etiam alias
            potentias animae et actus earum. Alio modo anima reflectitur super actus suos
            cognoscendo illos actus esse. Hoc autem non potest esse ita quod aliqua potentia utens
            organo corporali reflectatur super proprium actum, quia oportet quod instrumentum quo
            cognoscit se cognoscere, caderet medium inter ipsam potentiam et instrumentum quo primo
            cognoscebat. Sed una potentia utens organo corporali potest cognoscere actum alterius
            potentiae, inquantum impressio inferioris potentiae redundat in superiorem, sicut sensu
            communi cognoscimus visum videre. Intellectus autem cum sit potentia non utens organo
            corporali, potest cognoscere actum suum, secundum quod patitur quodammodo ab objecto, et
            informatur per speciem objecti: sed actum voluntatis percipit per redundantiam motus
            voluntatis in intellectu ex hoc quod colligantur in una essentia animae, et secundum
            quod voluntas quodammodo movet intellectum, dum intelligo, quia volo; et intellectus
            voluntatem, dum volo aliquid, quia intelligo illud esse bonum. Et ita in hoc quod
            cognoscit intellectus actum voluntatis, potest cognoscere habitum in voluntate
            existentem.</p>
          <p xml:id="ta-l3d23q1-d1e286">Ad quartum dicendum, quod illi qui non habent virtutem, habent apud se aliqua principia
            ex quibus possunt cognoscere naturam virtutum modo praedicto, et esse virtutes non in
            se, sed in aliis, dum vident aliquos operari tales actus quales sunt virtutum, et eo
            modo quo debent virtuosi operari.</p>
          <p xml:id="ta-l3d23q1-d1e289">Ad quintum dicendum, quod, sicut dictum est, tota cognitio qua cognoscit intellectus ea
            quae sunt in anima, fundatur super hoc quod cognoscit objectum suum, quod habet
            phantasma sibi correspondens: non enim oportet quod solum in phantasmatibus cognitio
            stet; sed quod ex phantasmatibus sua cognitio oriatur, et quod imaginationem in
            aliquibus relinquat.</p>
          <p xml:id="ta-l3d23q1-d1e293">Ad sextum dicendum, quod non cognoscit voluntatem et ea quae ad ipsam pertinent, per
            aliquam similitudinem ab eis abstractam, sed solum per similitudinem objecti sui, ut
            dictum est.</p>
        </div>
        <div xml:id="ta-l3d23q1-Dd1e297" type="articulus">
          <head xml:id="ta-l3d23q1-Hd1e299">Articulus 3</head>
          <head xml:id="ta-l3d23q1-Hd1e302" type="question-title">Utrum virtutes sint habitus, vel potentiae</head>
          <div xml:id="ta-l3d23q1-Dd1e305">

            <head xml:id="ta-l3d23q1-Hd1e307">Quaestiuncula 1</head>
            <p xml:id="ta-l3d23q1-d1e310">Ad tertium sic proceditur. Videtur quod virtutes non sint habitus, sed potentiae.
              Nulla enim res habet esse per habitum, sed per potentiam naturalem. Sed omnes res
              habent virtutem essendi vel semper, vel determinato tempore, ut dicitur in 1 Cael. et
              Mun. Ergo virtus non est habitus.</p>
            <p xml:id="ta-l3d23q1-d1e313">Praeterea, eadem est proportio potentiarum animae ad suos actus, et potentiarum
              naturalium ad suos: quia utrobique potentia est principium actus. Sed ipsae potentiae
              naturales virtutes dicuntur. Ergo et virtutes sunt ipsae potentiae.</p>
            <p xml:id="ta-l3d23q1-d1e316">Praeterea, nomen virtutis a vi sumitur. Sed potentiae animae dicuntur vires. Ergo
              ipsaemet sunt virtutes.</p>
            <p xml:id="ta-l3d23q1-d1e319">Sed contra, ex virtutibus laudamur, non tamen ex potentiis; non enim laudatur quis
              quod potest ab ira abstinere, sed quod moderate abstineat. Ergo virtutes non sunt
              potentiae.</p>
            <p xml:id="ta-l3d23q1-d1e323">Praeterea, potentiae sunt a natura, et omnibus communes; quod de virtutibus non
              contingit. Ergo, et cetera.</p>
          </div>
          <div xml:id="ta-l3d23q1-Dd1e327">
            <head xml:id="ta-l3d23q1-Hd1e329">Quaestiuncula 2</head>
            <p xml:id="ta-l3d23q1-d1e332">Ulterius. Videtur quod virtutes sint passiones. Medium enim et extrema sunt unjus
              generis. Sed quaedam virtutes sunt medium in passionibus, ut in 2 Ethic. dicitur. Ergo
              ad minus illae sunt passiones.</p>
            <p xml:id="ta-l3d23q1-d1e335">Praeterea, laudabile est proprietas virtutis. Sed quaedam passiones sunt laudabiles,
              sicut verecundia, poenitentia et hujusmodi. Ergo ad minus aliquae passiones sunt
              virtutes.</p>
            <p xml:id="ta-l3d23q1-d1e338">Praeterea, contraria sunt in eodem genere. Sed quaedam passiones, sicut primi motus,
              sunt peccata. Ergo et aliquae passiones sunt virtutes.</p>
            <p xml:id="ta-l3d23q1-d1e341">Sed contra, in omnibus virtutibus requiritur voluntarium, cujus principium est in
              nobis, ut dicitur in 3 Ethic. Sed principium passionum non est in nobis. Ergo virtutes
              non sunt passiones. Sed secundum virtutes dicimur boni, non autem secundum passiones:
              non enim qui irascitur, sed qui recte irascitur, laudatur. Ergo et cetera.</p>
          </div>
          <div xml:id="ta-l3d23q1-Dd1e345">
            <head xml:id="ta-l3d23q1-Hd1e347">Quaestiuncula 3</head>
            <p xml:id="ta-l3d23q1-d1e350">Ulterius. Videtur quod virtutes non sint habitus, sed actus. Solis enim virtutibus
              meremur. Sed non meremur nisi actibus: non enim optimi et fortissimi coronantur, sed
              agonizantes qui vincunt, ut dicitur in 1 Ethicor. Ergo virtutes sunt actus.</p>
            <p xml:id="ta-l3d23q1-d1e353">Praeterea, virtus est ultimum potentiae, ut dicitur in 1 Cael. et Mund. Sed ultima
              perfectio potentiae est actus. Ergo virtus est actus.</p>
            <p xml:id="ta-l3d23q1-d1e356">Praeterea, sicut non laudamur ex hoc quod sumus potentes irasci vel non irasci; ita
              nec ex hoc solo quod sumus ad hoc habiles vel ad illud. Sed ex dicta ratione
              philosophus probat in 2 Ethic., quod potentiae non sunt virtutes. Ergo neque habitus
              virtutes dici possunt eadem ratione; et sic relinquitur quod sint actus.</p>
            <p xml:id="ta-l3d23q1-d1e359">Sed contra est quod dicit philosophus in 2 Ethic., quod virtus est habitus
              voluntarius.</p>
            <p xml:id="ta-l3d23q1-d1e363">Praeterea, Augustinus dicit, quod virtutes in nobis solus Deus operatur. Sed
              nostrorum actuum etiam nos causa sumus. Ergo virtutes non sunt actus.</p>
          </div>
          <div xml:id="ta-l3d23q1-Dd1e368">
            <head xml:id="ta-l3d23q1-Hd1e370">Quaestiuncula 1</head>
            <p xml:id="ta-l3d23q1-d1e373">Respondeo dicendum ad primam quaestionem, quod nomen virtutis, secundum sui primam
              impositionem, videtur in quamdam violentiam sonare; unde in 3 caeli et Mund. dicitur,
              quod motus accidentalis, idest violentus, est qui est a virtute, idest a violentia,
              non cum auxilio naturae. Sed quia non potest aliquid alteri violentiam inferre nisi
              per potentiam perfectam, secundum quam agat et non patiatur; inde tractum est nomen
              virtutis ad significandum omnem potentiam perfectam, sive qua potest aliquid in seipso
              subsistere, sive qua potest operari: et sic dicitur in 1 Cael. et Mund. quod virtus
              est ultimum potentiae: quia perfectio potentiae mensuratur ex ultimo et maximo quod
              quis potest. Et quia malum in actu contingit ex defectu potentiae agentis, ideo ad
              perfectionem potentiae exigitur quod bene operetur in suo genere: et propter hoc in 2
              Ethic. dicitur, quod virtus est quae bonum facit habentem, et opus ejus bonum reddit;
              et in 6 Physicor. dicitur quod virtus est dispositio perfecti ad optimum, eorum
              scilicet ad quae potentia se extendit. Et quia de virtutibus humanis loquimur; ideo
              virtus humana erit quae perficiet humanam potentiam ad actum bonum et optimum. Cum
              autem homo ex hoc sit homo quod habet rationem et intellectum, illae potentiae humanae
              sunt quae aliqualiter rationales sunt, vel per essentiam, sicut quae sunt in parte
              intellectiva, vel per participationem, sicut quae sunt in parte sensitiva rationi
              obedientes. Hae autem potentiae, ut prius dictum est, ex natura potentiae non possunt
              esse determinatae ad actus bonos, nec perfecte determinantur nisi per habitus: unde
              virtutes humanae, de quibus loquimur, non sunt potentiae, sed habitus.</p>
            <p xml:id="ta-l3d23q1-d1e376">Ad primum ergo dicendum, quod potentia naturalis qua quis potest esse, determinata
              est ad unum, scilicet ad esse: ideo ipsius perfectio secundum ipsam naturam potentiae
              esse potest; et ideo ipsa potentia virtus dicitur. Et similiter dicendum est de aliis
              potentiis naturalibus. Secus autem est de potentiis rationalibus, quae ad plurima se
              extendunt.</p>
            <p xml:id="ta-l3d23q1-d1e379">Et per hoc patet responsio ad secundum.</p>
            <p xml:id="ta-l3d23q1-d1e382">Ad tertium dicendum, quod vis accipitur pro omni eo quod est principium operationis
              perfectae, quod importat nomen virtutis: unde potentiae animae magis possunt dici
              vires quam virtutes, et illae praecipue quae habent ordinem ad actus qui exercentur
              per corporalia instrumenta.</p>
          </div>
          <div xml:id="ta-l3d23q1-Dd1e386">
            <head xml:id="ta-l3d23q1-Hd1e388">Quaestiuncula 2</head>
            <p xml:id="ta-l3d23q1-d1e391">Ad secundam quaestionem dicendum, quod ratio passionis contrariatur rationi virtutis:
              quia virtus in perfectionem potentiae sonat, ut dictum est. Omnis autem passio
              contingit ex hoc quod passum vincitur ab agente, et trahitur ad terminos ejus: unde
              passio virtus dici non potest. Sed in hoc perfectio potentiae consistit quod non
              permittit se trahi ad aliud nisi secundum quod ei congruit: unde virtutis est
              potentiam continere, ne per passiones immoderate distrahatur: et ideo virtus non est
              passio, sed passionum ordinatrix.</p>
            <p xml:id="ta-l3d23q1-d1e394">Ad primum ergo dicendum, quod virtus dicitur medium in passionibus active, inquantum
              passiones ad medium reducit: unde non oportet quod sit in genere passionum.</p>
            <p xml:id="ta-l3d23q1-d1e397">Ad secundum dicendum, quod laudabile non solum debetur ei quod habet plenam rationem
              virtutis, sed etiam ei quod participat aliquid virtutis; sicut laudantur actus
              virtutem praecedentes, si sint ordinati: et hoc modo verecundia, misericordia, et
              hujusmodi passiones, laudantur, inquantum ex bona voluntate consequuntur, quae turpia
              vitat, et aliorum mala quasi sua reputat. Bona autem voluntas est eorum quae ad
              virtutem exiguntur.</p>
            <p xml:id="ta-l3d23q1-d1e400">Ad tertium dicendum, quod peccatum sonat in defectum potentiae operantis: unde passio
              magis potest esse peccatum quam virtus: nec tamen plenam rationem peccati habere
              potest, inquantum non ex electione procedit: unde primi motus non sunt peccata
              mortalia, quae directe virtutibus opponuntur, sed venialia; non tamen ut habitus, sed
              ut actus.</p>
          </div>
          <div xml:id="ta-l3d23q1-Dd1e404">
            <head xml:id="ta-l3d23q1-Hd1e406">Quaestiuncula 3</head>
            <p xml:id="ta-l3d23q1-d1e409">Ad tertiam quaestionem dicendum, quod virtus proprie loquendo includit respectum ad
              aliquid cujus principium sit, sicut currendi, vel essendi. Et quia actus, inquantum
              hujusmodi, cum sit ultimum, non ordinatur ad aliquid sicut effectus; ideo actus virtus
              dici non potest, nisi eo modo loquendi, quo habitus per actus nominantur, sicut causae
              per effectus: et de hoc in 2 Lib., dist. 27, quaest. 1, art. 1, plenius dictum
              est.</p>
            <p xml:id="ta-l3d23q1-d1e412">Ad primum ergo dicendum, quod meremur et habitibus et actibus; sed actibus quasi
              instrumentis merendi, quia merita essentialiter sunt actus: habitibus autem quasi
              principiis meritorum; et sic virtutibus mereri dicimur.</p>
            <p xml:id="ta-l3d23q1-d1e415">Ad secundum dicendum, quod virtus dicitur ultimum potentiae in eodem genere, quod est
              genus principii respectu ejus cujus dicitur potentia vel virtus; sed actus est ultimum
              extra genus illud: et ideo non oportet quod actus sit virtus.</p>
            <p xml:id="ta-l3d23q1-d1e418">Ad tertium dicendum, quod habitus sunt determinati ad actus laudabiles, potentiae
              autem non, sed sunt contrariorum, ut dicitur in 5 Ethic.; et ideo non est eadem ratio
              de potentiis et habitibus.</p>
          </div>
        </div>
        <div xml:id="ta-l3d23q1-Dd1e424" type="articulus">
          <head xml:id="ta-l3d23q1-Hd1e426">Articulus 4</head>
          <head xml:id="ta-l3d23q1-Hd1e429" type="question-title">Utrum habitus intellectuales possint dici virtutes</head>
          <div xml:id="ta-l3d23q1-Dd1e432">

            <head xml:id="ta-l3d23q1-Hd1e434">Quaestiuncula 1</head>
            <p xml:id="ta-l3d23q1-d1e437">Ad quartum sic proceditur. Videtur quod habitus intellectuales non possint dici
              virtutes. Virtus enim, ut dicitur 2 Ethic., est habitus voluntarius, et circa
              voluptates et tristitias optimorum operativa. Sed hoc habitibus intellectualibus non
              competit. Ergo non sunt virtutes.</p>
            <p xml:id="ta-l3d23q1-d1e440">Praeterea, philosophus dividit scientiam contra virtutem, quasi diversa genera non
              subalternatim posita. Sed talium generum unum non praedicatur de alio. Ergo scientia
              non est virtus, et eadem ratione neque alii habitus cognitivi.</p>
            <p xml:id="ta-l3d23q1-d1e443">Praeterea, virtus dicitur per ordinem ad bonum, quia virtus est quae bonum facit
              habentem, et opus ejus bonum reddit, ut praetactum est. Sed habitus cognitivi, et
              praecipue speculativi, non ordinantur ad bonum sed ad verum, ut dicitur in 2 Ethic.
              Ergo praedicti habitus non sunt virtutes.</p>
            <p xml:id="ta-l3d23q1-d1e446">Praeterea, virtutes ordinantur ad operandum, quia ipsa est quae opus bonum reddit, ut
              dictum est. Sed praedicti habitus non ordinantur ad operandum, sed ad cognoscendum.
              Ergo non sunt virtutes.</p>
            <p xml:id="ta-l3d23q1-d1e450">Sed contra, vita contemplativa est nobilior quam activa. Si ergo habitus morales qui
              perficiunt in vita activa, dicuntur virtutes, multo fortius habitus intellectuales,
              qui perficiunt in contemplativa, virtutes dici debent.</p>
            <p xml:id="ta-l3d23q1-d1e453">Praeterea, propter quod unumquodque, et illud magis. Sed secundum philosophum in 6
              Eth. temperantia, fortitudo, et hujusmodi, non possunt proprie dici virtutes, nisi in
              intellectu accipiantur. Ergo intellectuales habitus debent dici virtutes.</p>
          </div>
          <div xml:id="ta-l3d23q1-Dd1e457">
            <head xml:id="ta-l3d23q1-Hd1e459">Quaestiuncula 2</head>
            <p xml:id="ta-l3d23q1-d1e462">Ulterius. Videtur quod virtutes morales ab intellectualibus non distinguantur.
              Morales enim virtutes a more dicuntur: qui videtur idem quod consuetudo, vel parum
              differre, ut dicitur in 2 Ethic. Sed consuetudo facit facilitatem, ut dicit
              Victorinus; et hoc patet tam in agendis quam in considerandis. Ergo virtutes morales
              ab intellectualibus distingui non debent.</p>
            <p xml:id="ta-l3d23q1-d1e465">Praeterea, ad scientiam moralem nihil pertinet nisi morale. Sed ad eam pertinent
              virtutes intellectuales, de quibus philosophus, in 6 Ethicorum, determinat. Ergo
              intellectuales virtutes sunt morales.</p>
            <p xml:id="ta-l3d23q1-d1e468">Praeterea, prudentia inter intellectuales ponitur: numeratur etiam et ipsa inter
              morales, cum sit una de quatuor cardinalibus. Ergo idem quod prius.</p>
            <p xml:id="ta-l3d23q1-d1e471">Praeterea, omnis virtus moralis consistit in medio. Sed medium determinatur secundum
              rationem rectam, ut dicitur 2 Ethic. Cum ergo per intellectuales virtutes
              rectificetur, videtur quod ipsae intellectuales virtutes sint morales.</p>
            <p xml:id="ta-l3d23q1-d1e475">Sed contra est quod philosophus morales contra intellectuales dividit.</p>
            <p xml:id="ta-l3d23q1-d1e478">Praeterea, diversorum perfectibilium diversae sunt perfectiones. Sed virtutes
              intellectuales perficiunt rationale per essentiam, virtutes autem morales rationale
              per participationem. Ergo dictae virtutes ad invicem distinguuntur.</p>
          </div>
          <div xml:id="ta-l3d23q1-Dd1e482">
            <head xml:id="ta-l3d23q1-Hd1e484">Quaestiuncula 3</head>
            <p xml:id="ta-l3d23q1-d1e487">Ulterius. Videtur quod virtutes theologicae non debeant distingui ab utrisque. Ad ea
              enim ad quae potentia est naturaliter determinata, non indiget aliquo habitu
              superinducto. Sed cognitio Dei omnibus naturaliter est inserta, ut dicit Damascenus;
              et similiter desiderium summi boni, ut dicit Boetius 4 de Consolat. Ergo non indigemus
              aliquibus virtutibus quae Deum habeant pro objecto, quod dicitur ad virtutes
              theologicas pertinere.</p>
            <p xml:id="ta-l3d23q1-d1e490">Praeterea, sicut nos ponimus fruitionem divinam finem omnium actuum humanorum, ita
              philosophi posuerunt felicitatem. Sed ipsi non posuerunt aliquas virtutes quae
              haberent felicitatem pro objecto. Ergo nec nos indigemus aliquibus virtutibus quae
              Deum habeant pro objecto.</p>
            <p xml:id="ta-l3d23q1-d1e493">Praeterea, ad eumdem habitum pertinet cognoscere principia, et quae ex principiis
              cognoscuntur. Sed finis est principium in operabilibus, ut dicit philosophus in 7
              Ethic., et 2 Physic. Ergo virtutes theologicae quae habent finem pro objecto, non
              debent distingui a cardinalibus, quae dirigunt nos in his quae sunt ad finem.</p>
            <p xml:id="ta-l3d23q1-d1e496">Praeterea, perfectiones perfectibilibus proportionantur. Sed in nobis non est aliqua
              potentia perfectibilis per virtutem humanam nisi rationale per essentiam, quod
              perficitur virtute intellectuali, et rationale per participationem, quod perficitur
              virtute morali. Ergo nec potest esse aliud genus virtutum praeter duo praedicta
              genera.</p>
            <p xml:id="ta-l3d23q1-d1e500">Sed contra est quod apostolus, 1 Corinth., 13, ponit has virtutes, fidem, spem et
              caritatem, quae nec sunt intellectuales nec morales, ut patet discurrendo per singulas
              virtutes quae a sanctis et philosophis numerantur. Ergo oportet ponere tertium genus
              virtutum quae theologicae dicuntur.</p>
            <p xml:id="ta-l3d23q1-d1e503">Praeterea, magis distat Deus a creaturis quam quaevis creaturae ab invicem. Sed
              diversitas aliquarum creaturarum requirit diversitatem habituum. Ergo virtutes quae
              habent Deum pro objecto, ab aliis distinguuntur.</p>
          </div>
          <div xml:id="ta-l3d23q1-Dd1e508">
            <head xml:id="ta-l3d23q1-Hd1e510">Quaestiuncula 1</head>
            <p xml:id="ta-l3d23q1-d1e513">Respondeo dicendum ad primam quaestionem, quod, sicut ex praedictis patet, virtus est
              habitus perficiens potentiam humanam ad bonum actum. Contingit autem aliquem actum
              dici bonum dupliciter: uno modo formaliter et per se; alio modo materialiter et per
              accidens. Quia enim actus a proprio objecto formam recipit, ille actus formaliter
              dicitur bonus cujus objectum est bonum secundum rationem boni: et quia bonum est
              objectum voluntatis, ideo per modum istum actus bonus dici non potest nisi actus
              voluntatis, aut appetitivae partis. Materialiter autem actus dicitur bonus qui
              congruit potentiae operanti, quamvis ejus objectum non sit bonum sub ratione boni,
              sicut cum quis recte intelligit, et oculus clare videt. Et inde est quod voluntas
              imperat actus aliarum potentiarum, inquantum actus earum materialiter se habent ad
              rationem boni, quod est voluntatis objectum: et secundum hoc aliquid de formali
              bonitate voluntatis pervenit ad alios actus qui a voluntate imperantur, secundum quam
              laudabiles et meritorii sunt; ut cum quis ex recta intentione considerat vel ambulat.
              Tamen ista bonitas est praeter propriam rationem actus secundum suam speciem.
              Contingit enim actum alicujus potentiae non appetitivae esse bonum bonitate
              voluntatis, non autem bonitate sui generis: sicut cum quis propter Deum ambulat
              claudicando, vel ex bona intentione considerat ea in quibus hebes est. Sic ergo virtus
              potest dici dupliciter. Uno modo habitus perficiens ad actum bonum potentiae humanae,
              sive sit bonus materialiter, sive formaliter; et sic habitus intellectuales et
              speculativi virtutes dici possunt, quibus intellectus et ratio ad verum determinantur,
              cujus consideratio bonus actus ipsorum est; et sic loquitur philosophus in Ethic. de
              virtute. Alio modo potest dici virtus magis stricte, et secundum quod est in usu
              loquendi, habitus perficiens ad actum qui est bonus non solum materialiter, sed etiam
              formaliter: et sic solum habitus respicientes appetitivam partem virtutes dici
              possunt, non autem intellectuales, et specialiter speculativi.</p>
            <p xml:id="ta-l3d23q1-d1e516">Ad primum ergo dicendum, quod illa verba intelliguntur de virtute morali, de qua
              philosophus ibi agit, quae secundo modo dicitur virtus; et sic etiam accipit virtutem
              in 4 Topic.</p>
            <p xml:id="ta-l3d23q1-d1e519">Ex quo patet solutio ad secundum.</p>
            <p xml:id="ta-l3d23q1-d1e522">Ad tertium dicendum, quod ipsa virtus est materialiter bonum intellectus, cum sit
              finis ejus: finis enim habet rationem boni, ut dicitur 3 Metaph.</p>
            <p xml:id="ta-l3d23q1-d1e526">Ad quartum dicendum, quod consideratio veri est quaedam operatio intellectus, ad quam
              virtus intellectualis ordinatur: sed habitus qui operativi dicuntur, ordinantur
              ulterius ad exteriorem operationem quae dicitur factio, secundum quod transit in
              exteriorem materiam transmutandam, ut patet in operibus mechanicis: et dicitur actio,
              secundum quod sistit in operante, prout ejus operationes et passiones modificantur,
              quod contingit in operibus virtutum moralium; et ideo prudentia, quae in eis dirigit,
              dicitur in 6 Ethic., recta ratio agibilium; ars vero mechanica recta ratio
              factibilium.</p>
          </div>
          <div xml:id="ta-l3d23q1-Dd1e530">
            <head xml:id="ta-l3d23q1-Hd1e532">Quaestiuncula 2</head>
            <p xml:id="ta-l3d23q1-d1e535">Ad secundam quaestionem dicendum, quod mos dicitur dupliciter. Uno modo idem est quod
              consuetudo. Consuetudo autem importat quamdam frequentiam circa ea quae facere vel non
              facere in nobis est. Naturalia enim, vel quae semper fiunt, consueta non dicuntur: sed
              per voluntatem contingit aliquid in nobis facere vel non facere. Inde tractum est
              nomen moris ad significandum actus voluntarios, vel appetitivae partis, secundum
              inclinationem appetitus ad hujusmodi actus: quae quidem inclinatio quandoque est ex
              natura, quandoque ex consuetudine, quandoque ex infusione. Unde et dicuntur mores
              animalium ea quae proveniunt in ipsis ex passionibus appetitivae partis, sicut quod
              solicitantur circa filios, et quod repugnant, et hujusmodi: sicut patet in 9 de
              animalibus quamvis in eis dicantur mores magis secundum similitudinem quam secundum
              proprietatem: quia non agunt quasi dominium suorum actuum habentia, sed magis a natura
              aguntur, ut dicit Damascenus. Et sic etiam apud Graecos hoc nomen ethos dupliciter
              sumitur: et secundum quod importat diuturnitatem quamdam, dicitur febris Ethica:
              secundum autem quod importat morem secundo modo acceptum, dicitur scientia Ethica,
              quam nos moralem dicimus. Sic ergo loquendo de more actus, ita se habet ad hoc quod
              sit moralis, sicut se habet ad voluntatem et appetitum. Sunt enim aliqui actus a parte
              appetitiva eliciti, sicut velle, eligere, concupiscere, et hujusmodi; et tales actus
              essentialiter morales sunt. Alii vero sunt actus a parte appetitiva non eliciti, sed
              imperati, sicut ambulare, considerare et hujusmodi; et isti non sunt morales quantum
              ad speciem suam, sed solum quantum ad usum eorum, prout imperantur a voluntate; et ita
              virtutes, quae perficiunt appetitivam partem, proprie dicuntur morales. Virtutes autem
              perficientes intellectivam, perficiunt eam ad actus perfectos in genere cognitionis,
              non autem secundum ordinem ad imperium voluntatis. Per scientiam enim non fit ut
              aliquis recta intentione consideret sed ut verum in singulis videatur ei: et ideo
              virtutes morales ab intellectualibus distinguuntur.</p>
            <p xml:id="ta-l3d23q1-d1e538">Ad primum ergo patet solutio ex aequivocatione moris.</p>
            <p xml:id="ta-l3d23q1-d1e541">Ad secundum dicendum, quod virtutes intellectuales non pertinent ad scientiam Ethicam
              quasi sint essentialiter morales, sed inquantum earum usus moralis est, quod a
              voluntate imperatur.</p>
            <p xml:id="ta-l3d23q1-d1e544">Ad tertium dicendum, quod, sicut Commentator dicit in 6 Ethic., prudentia media est
              inter morales et intellectuales: est enim essentialiter intellectualis, cum sit
              habitus cognitivus, et rationem perficiens; sed est moralis quantum ad materiam,
              inquantum est directiva moralium virtutum, cum sit recta ratio agibilium, sicut dictum
              est.</p>
            <p xml:id="ta-l3d23q1-d1e548">Ad quartum dicendum, quod medium determinatur per virtutem intellectualem et moralem
              secundum prudentiam, sed diversimode: quia prudentia determinat medium per modum
              dirigentis et ostendentis; sed virtus moralis per modum exequentis et inclinantis in
              medium. Unde dicit Tullius, quod operatur per modum naturae: et in hoc defecit
              Socrates, morales ab intellectualibus non distinguens: posuit enim omnes virtutes esse
              scientias quasdam, ut dicitur in 6 Ethic.</p>
          </div>
          <div xml:id="ta-l3d23q1-Dd1e552">
            <head xml:id="ta-l3d23q1-Hd1e554">Quaestiuncula 3</head>
            <p xml:id="ta-l3d23q1-d1e557">Ad tertiam quaestionem dicendum, quod in omnibus quae agunt propter finem oportet
              esse inclinationem ad finem, et quamdam inchoationem finis: alias nunquam operarentur
              propter finem. Finis autem ad quem divina largitas hominem ordinavit vel
              praedestinavit, scilicet fruitio sui ipsius, est omnino supra facultatem naturae
              creatae elevatus: quia <quote xml:id="ta-l3d23q1-Qd1e559">nec oculus vidit, nec auris audivit, nec in cor hominis
                ascendit, quae praeparavit Deus diligentibus se</quote>, ut dicitur 1 Corinth., 2,
              9. Unde per naturalia tantum homo non habet sufficienter inclinationem ad illum finem;
              et ideo oportet quod superaddatur homini aliquid per quod habeat inclinationem in
              finem illum, sicut per naturalia habet inclinationem in finem sibi connaturalem: et
              ista superaddita dicuntur virtutes theologicae ex tribus. Primo quantum ad objectum:
              quia cum finis ad quem ordinati sumus, sit ipse Deus, inclinatio quae praeexigitur,
              consistit in operatione quae est circa ipsum Deum. Secundo quantum ad causam: quia
              sicut ille finis est a Deo nobis ordinatus non per naturam nostram, ita inclinationem
              in finem operatur in nobis solus Deus: et sic dicuntur virtutes theologicae, quasi a
              solo Deo in nobis creatae. Tertio quantum ad cognitionem, inclinatio in finem non
              potest per naturalem rationem cognosci, sed per revelationem divinam: et ideo dicuntur
              theologicae, quia divino sermone sunt nobis manifestatae: unde philosophi nihil de eis
              cognoverunt.</p>
            <p xml:id="ta-l3d23q1-d1e563">Ad primum ergo dicendum, quod quamvis homo naturaliter ordinetur ad Deum et per
              cognitionem et per affectionem, inquantum est naturaliter ejus particeps, tamen quia
              est quaedam ejus participatio supra naturam, ideo quaeritur quaedam cognitio et
              affectio supra naturam: et ad hanc exiguntur virtutes theologicae.</p>
            <p xml:id="ta-l3d23q1-d1e566">Ad secundum dicendum, quod felicitas illa quam philosophi posuerunt, est ad quam per
              vires naturales homo pervenire potest; et ideo ex seipso habet inclinationem naturalem
              in finem illum: unde non praeexiguntur aliquae virtutes inclinantes in finem, sed
              solum dirigentes in operibus quae sunt ad finem. Non sic autem est in proposito.</p>
            <p xml:id="ta-l3d23q1-d1e569">Ad tertium dicendum, quod principia speculativa cognoscuntur per alium habitum
              naturalem quam conclusiones, scilicet per intellectum; conclusiones vero per
              scientiam. Sed in affectu non praecedit aliquis habitus naturalis, sed ex ipsa natura
              potentiae est inclinatio ad finem ultimum naturae proportionatum, ut dictum est. Sed
              ad finem supra naturam elevatum oportet habitum gratuitum praecedere alios habitus et
              in intellectuali, ut fidem, et in affectu, ut caritatem et spem ad quam naturalis
              inclinatio non pertingit.</p>
            <p xml:id="ta-l3d23q1-d1e573">Ad quartum dicendum, quod non solum habitus distinguuntur ex subjectis, sed etiam ex
              objectis. Virtutes ergo morales et intellectuales distinguuntur ab invicem ex parte
              subjecti, ut dictum est; sed virtutes theologicae distinguuntur ab utrisque ex parte
              objecti, quod est supra naturale posse utriusque partis. Unde theologicarum virtutum
              aliqua respicit cognitionem, sicut fides, et habet communionem quamdam cum
              intellectualibus virtutibus; et aliqua respicit affectionem, sicut caritas, et habet
              communionem cum moralibus.</p>
          </div>
        </div>
        <div xml:id="ta-l3d23q1-Dd1e578" type="articulus">
          <head xml:id="ta-l3d23q1-Hd1e580">Articulus 5</head>

          <head xml:id="ta-l3d23q1-Hd1e583" type="question-title">Utrum virtutes theologicae sint tantum tres</head>

          <p xml:id="ta-l3d23q1-d1e586">Ad quintum sic proceditur. Videtur quod sint plures virtutes theologicae quam tres.
            Quia virtus theologica, ut dictum est, habet Deum pro objecto. Sed timor Dei habet Deum
            pro objecto. Ergo est virtus theologica.</p>
          <p xml:id="ta-l3d23q1-d1e589">Praeterea, sapientia est de divinis, scientia autem de creaturis. Ergo sapientia etiam
            est virtus theologica.</p>
          <p xml:id="ta-l3d23q1-d1e592">Praeterea, latria colit Deum. Sed colere Deum habet Deum pro objecto. Ergo latria est
            virtus theologica.</p>
          <p xml:id="ta-l3d23q1-d1e596">Praeterea, fides habet Deum pro objecto, inquantum est prima veritas; spes vero,
            inquantum est summa largitas vel majestas; caritas autem, inquantum est summa bonitas.
            Cum ergo sint plura attributa in Deo, videtur quod sint etiam plures virtutes
            theologicae.</p>
          <p xml:id="ta-l3d23q1-d1e599">Sed contra, videtur quod sint tantum duae. Quia ad operationem finis non praeexigitur
            nisi cognitio finis, quod facit fides; et desiderium finis, quod facit caritas. Ergo
            videtur quod sint tantum duae virtutes theologicae.</p>
          <p xml:id="ta-l3d23q1-d1e602">Item, videtur quod sola una. Quia sola caritas Deum attingit. Sed omnis virtus attingit
            suum objectum. Ergo sola caritas habet Deum pro objecto, et ita sola debet dici virtus
            theologica.</p>
          <p xml:id="ta-l3d23q1-d1e605">Item, videtur quod tres; per hoc quod dicitur 1 Corinth. 13, 13: <quote xml:id="ta-l3d23q1-Qd1e607">nunc autem
              manent fides, spes, caritas, tria haec</quote>.</p>
          <p xml:id="ta-l3d23q1-d1e611">Praeterea, per virtutes theologicas conformamur Trinitati. Ergo debent esse tres.</p>
          <p xml:id="ta-l3d23q1-d1e614">Respondeo dicendum, quod, sicut dictum est, virtutes theologicae faciunt in nobis
            inclinationem in finem, scilicet in Deum. In omni autem agente propter finem, quod agit
            per voluntatem, duo praeexiguntur quae circa finem habet, antequam ad finem operetur;
            scilicet cognitio finis, et intentio perveniendi ad finem. Ad hoc autem quod finem
            intendat, duo requiruntur; scilicet possibilitas finis, quia nihil movetur ad
            impossibile; et bonitas ejus, quia intentio non est nisi boni; et ideo requiritur fides,
            quae facit finem cognitum, et spes, secundum quam inest fiducia de consecutione finis
            ultimi, quasi de re possibili sibi; et caritas, per quam finis reputatur bonum ipsi
            intendenti, inquantum facit quod homo afficiatur ad finem; alias nunquam tenderet in
            ipsum.</p>
          <p xml:id="ta-l3d23q1-d1e618">Ad primum ergo dicendum, quod timor non dicit motum in Deum, sed magis fugam ab ipso,
            inquantum homo ex ipsius majestatis consideratione per reverentiam resilit in propriam
            parvitatem: et ideo non dicit aliquid quod praeexigatur ad motum in finem.</p>
          <p xml:id="ta-l3d23q1-d1e621">Ad secundum dicendum, quod sapientia est de divinis in statu viae per rationem
            creaturarum ex quibus creatorem cognoscimus; unde non est circa Deum secundum id quod in
            seipso est ut finis supra posse naturae elevatus, sicut fides.</p>
          <p xml:id="ta-l3d23q1-d1e624">Ad tertium dicendum, quod latria non habet Deum pro objecto, sed id quod Deo exhibet
            tamquam debitum Deo: Deum autem habet pro fine proximo; unde non est virtus theologica,
            sed cardinalis.</p>
          <p xml:id="ta-l3d23q1-d1e627">Ad quartum dicendum, quod virtutes theologicae non distinguuntur penes attributa
            divina, sed penes ea quae exiguntur in eo qui operatur propter finem, antequam propter
            finem operetur.</p>
          <p xml:id="ta-l3d23q1-d1e630">Ad quintum dicendum, quod cognitio et affectio finis non sufficiunt ad hoc quod homo
            incipiat operari propter finem, nisi habeat fiduciam de consecutione finis: quia alias
            nunquam inciperet operari; et praecipue quando finis est elevatus supra naturam
            operantis.</p>
          <p xml:id="ta-l3d23q1-d1e633">Ad sextum dicendum, quod caritas conjungit quodammodo realiter Deo, et sic attingit
            ipsum realiter; quod non facit fides et spes. Nec hoc requiritur ad operationem quae est
            circa Deum, sed quod operans uniatur ei quasi objecto operationis, sicut visus visibili
            etiam distanti.</p>
        </div>


      </div>
    </body>
  </text>
</TEI>