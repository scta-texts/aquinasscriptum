<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 41, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 41, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="550b"/>
      </div>
    </front>
    <body>
      <div xml:id="ta-l4d41q1">
        <head xml:id="ta-l4d41q1-Hd1e97">Quaestio 1</head>

        <div xml:id="ta-l4d41q1-Dd1e100">
          <head xml:id="ta-l4d41q1-Hd1e102">Prooemium</head>
          <p xml:id="ta-l4d41q1-d1e105">Postquam determinavit Magister de consanguinitatis impedimento, hic determinat de
            impedimento matrimonii quod provenit ex affinitate; et dividitur in partes duas: in
            prima ostendit quomodo affinitas matrimonium impediat; in secunda docet affinitatis
            nomina, ibi: <quote xml:id="ta-l4d41q1-Qd1e107">attendendum est etiam illud Alexandri</quote> et cetera. Prima in
            tres: in prima ostendit quomodo affinitas matrimonium impediat, sicut et consanguinitas;
            in secunda ostendit quomodo matrimonium propter consanguinitatem et affinitatem sit
            separandum, ibi: <quote xml:id="ta-l4d41q1-Qd1e110">et est sciendum, quod Ecclesia infra praedictos gradus
              consanguinitatis conjunctos separat</quote>; in tertia determinat de incestu, quo
            consanguinitatis et affinitatis foedus per carnalem copulam violatur, per differentiam
            ad alia vitia ejusdem generis, ibi: <quote xml:id="ta-l4d41q1-Qd1e113">hic dicendum est, quod aliud est fornicatio,
              aliud stuprum</quote> et cetera. Prima in duas: in prima ostendit quod affinitas ex
            matrimonio contracta impedit matrimonium; in secunda inquirit, utrum affinitas maneat
            matrimonio transeunte, quod ejus causa erat, ibi: <quote xml:id="ta-l4d41q1-Qd1e116">illud non est praetermittendum
              quod Gregorius Venerio episcopo scripsit</quote>. Prima in duas: in prima ostendit
            usque ad quot gradus affinitas matrimonium impedit, sicut et consanguinitas; in secunda
            objicit in contrarium, et solvit, ibi: <quote xml:id="ta-l4d41q1-Qd1e119">sed alii videntur concedere, in quinta
              generatione inter affines contrahi conjugium</quote>. Hic quaeruntur quinque: 1 de
            causa affinitatis; 2 utrum impediat matrimonium, sicut et consanguinitas; 3 de
            illegitimitate filiorum quae ex impedimento matrimonii causatur; 4 de incestu quem ex
            violatione consanguinitatis et affinitatis incurrit aliquis; 5 de separatione matrimonii
            quae fit propter consanguinitatem et affinitatem.</p>

        </div>
        <div xml:id="ta-l4d41q1-Dd1e124" type="articulus">
          <head xml:id="ta-l4d41q1-Hd1e126">Articulus 1</head>

          <head xml:id="ta-l4d41q1-Hd1e129" type="question-title">Utrum ex matrimonio consanguinei affinitas causetur</head>

          <div xml:id="ta-l4d41q1-Dd1e132">
            <head xml:id="ta-l4d41q1-Hd1e134">Quaestiuncula 1</head>
            <p xml:id="ta-l4d41q1-d1e137">Ad primum sic proceditur. Videtur quod ex matrimonio consanguinei affinitas non
              causetur. Quia propter quod unumquodque, illud magis. Sed mulier ducta per matrimonium
              non conjungitur alicui de consanguinitate viri, nisi ratione viri. Cum ergo non fiat
              viro affinis, nec alicui consanguineorum viri affinis erit.</p>
            <p xml:id="ta-l4d41q1-d1e140">Praeterea, eorum quae sunt ab invicem separata, si uni aliquid conjungatur, non
              oportet propter hoc quod sit alteri conjunctum. Sed consanguinei jam sunt ab invicem
              separati. Ergo non oportet quod si aliqua mulier conjungatur alicui viro, propter hoc
              conjungatur omnibus consanguineis ejus per affinitatem.</p>
            <p xml:id="ta-l4d41q1-d1e143">Praeterea, relationes ex aliquibus unitionibus innascuntur. Sed nulla unitio fit in
              consanguineis viri, per hoc quod ille ducit uxorem. Ergo non accrescit eis affinitatis
              relatio.</p>
            <p xml:id="ta-l4d41q1-d1e146">Sed contra, vir et uxor efficiuntur una caro. Si ergo vir secundum carnem omnibus
              consanguineis suis attinet, et mulier eadem attinebit eisdem.</p>
            <p xml:id="ta-l4d41q1-d1e150">Praeterea, hoc patet per auctoritates in littera inductas.</p>

          </div>
          <div xml:id="ta-l4d41q1-Dd1e154">
            <head xml:id="ta-l4d41q1-Hd1e156">Quaestiuncula 2</head>
            <p xml:id="ta-l4d41q1-d1e159">Ulterius. Videtur quod affinitas non manet post mortem viri inter uxorem et
              consanguineos viri. Quia cessante causa cessat effectus. Sed causa affinitatis fuit
              matrimonium, quod cessat in morte viri: quia tunc solvitur mulier a lege viri, ut
              dicitur Roman. 7. Ergo nec affinitas praedicta manet.</p>
            <p xml:id="ta-l4d41q1-d1e162">Praeterea, consanguinitas causat affinitatem. Sed consanguinitas cessat per mortem
              viri ad consanguineos suos. Ergo et affinitas uxoris ad eos.</p>
            <p xml:id="ta-l4d41q1-d1e165">Sed contra, affinitas ex consanguinitate causatur. Sed consanguinitas est perpetuum
              vinculum quamdiu personae vivunt, inter quos est consanguinitas. Ergo et affinitas; et
              ita non solvitur affinitas soluto matrimonio per mortem tertiae personae.</p>

          </div>
          <div xml:id="ta-l4d41q1-Dd1e169">
            <head xml:id="ta-l4d41q1-Hd1e171">Quaestiuncula 3</head>
            <p xml:id="ta-l4d41q1-d1e174">Ulterius. Videtur quod illicitus concubitus affinitatem non causet. Quia affinitas
              est quaedam res honesta. Sed res honestae non causantur ex inhonestis. Ergo ex
              inhonesto concubitu non potest affinitas causari.</p>
            <p xml:id="ta-l4d41q1-d1e177">Praeterea, ubi est consanguinitas, non potest esse affinitas: quia affinitas est
                <quote xml:id="ta-l4d41q1-Qd1e179">proximitas personarum ex carnali copula proveniens, omni carens
                parentela</quote>. Sed aliquando contingeret ad consanguineos et ad seipsum esse
              affinitatem, si illicitus concubitus affinitatem causaret; sicut quando homo
              carnaliter consanguineam suam incestuose cognoscit. Ergo affinitas non causatur ex
              illicito concubitu.</p>
            <p xml:id="ta-l4d41q1-d1e183">Praeterea, illicitus concubitus est secundum naturam, et contra naturam. Sed ex
              illicito concubitu contra naturam non causatur affinitas, ut jura determinant. Ergo
              nec ex illicito concubitu secundum naturam tantum.</p>
            <p xml:id="ta-l4d41q1-d1e186">Sed contra est, quod adhaerens meretrici unum corpus efficitur, ut patet 1 Corinth.
              6. Sed ex hac causa matrimonium affinitatem causabat. Ergo pari ratione illicitus
              concubitus.</p>
            <p xml:id="ta-l4d41q1-d1e190">Praeterea, carnalis copula est causa affinitatis, ut patet per definitionem
              affinitatis, quae talis est: <quote xml:id="ta-l4d41q1-Qd1e192">affinitas est propinquitas personarum ex carnali
                copula proveniens, omni carens parentela</quote>. Sed carnalis copula est etiam in
              illicito concubitu. Ergo illicitus concubitus affinitatem causat.</p>

          </div>
          <div xml:id="ta-l4d41q1-Dd1e198">
            <head xml:id="ta-l4d41q1-Hd1e200">Quaestiuncula 4</head>
            <p xml:id="ta-l4d41q1-d1e203">Ulterius. Videtur quod ex sponsalibus nulla affinitas causari possit. Quia affinitas
              est perpetuum vinculum. Sed sponsalia quandoque separantur. Ergo non possunt esse
              causa affinitatis.</p>
            <p xml:id="ta-l4d41q1-d1e206">Praeterea, si aliquis claustrum pudoris alicujus mulieris invasit et aperuit, sed non
              pervenit ad operis consummationem, non contrahitur ex hoc affinitas. Sed talis magis
              est propinquus carnali copulae quam ille qui sponsalia contrahit. Ergo ex sponsalibus
              affinitas non causatur.</p>
            <p xml:id="ta-l4d41q1-d1e209">Praeterea, in sponsalibus non fit nisi quaedam sponsio futurarum nuptiarum. Sed
              aliquando fit sponsio futurarum nuptiarum, et ex hoc non contrahitur aliqua affinitas;
              sicut si fiat ante septennium, vel si aliquis habens perpetuum impedimentum tollens
              potentiam coeundi, alicui mulieri spondeat futuras nuptias; aut si talis sponsio fiat
              inter personas quibus nuptiae per votum reddantur illicitae, vel alio quocumque modo.
              Ergo sponsalia non possunt esse causa affinitatis.</p>
            <p xml:id="ta-l4d41q1-d1e212">Sed contra est quod Alexander III Papa prohibuit mulierem quamdam cuidam viro
              conjungi in matrimonium, quia fratri suo fuerat desponsata. Sed hoc non esset, nisi
              per sponsalia affinitas contraheretur. Ergo et cetera.</p>

          </div>
          <div xml:id="ta-l4d41q1-Dd1e216">
            <head xml:id="ta-l4d41q1-Hd1e218">Quaestiuncula 5</head>
            <p xml:id="ta-l4d41q1-d1e221">Ulterius. Videtur quod etiam affinitas sit causa affinitatis. Quia Julius Papa dicit:
                <quote xml:id="ta-l4d41q1-Qd1e223">relictam consanguineam uxoris suae nullus ducat uxorem</quote>, ut habetur
              35, quaest. 3, cap. contradicimus; et in sequenti capitulo dicitur, quod duae
              consanguineorum uxores uni viro altera post alteram nubere prohibentur. Sed hoc non
              est nisi ratione affinitatis quae contrahitur ex conjunctione ad affinem. Ergo
              affinitas est causa affinitatis.</p>
            <p xml:id="ta-l4d41q1-d1e227">Praeterea, carnalis commixtio conjungit sicut et carnis propagatio: quia aequaliter
              computatur gradus affinitatis et consanguinitatis. Sed consanguinitas est causa
              affinitatis. Ergo et affinitas.</p>
            <p xml:id="ta-l4d41q1-d1e230">Praeterea, quaecumque uni et eidem sunt eadem, sibi invicem sunt eadem. Sed uxor viri
              alicujus efficitur ejusdem attinentiae cum omnibus consanguineis viri. Ergo omnes
              consanguinei viri sui efficiuntur unum cum omnibus qui attinent mulieri per
              affinitatem; et sic affinitas est causa affinitatis.</p>
            <p xml:id="ta-l4d41q1-d1e233">Sed contra, si affinitas ex affinitate causatur, aliquis qui cognovisset duas
              mulieres, neutram earum posset ducere in uxorem; quia secundum hoc una efficeretur
              alteri affinis. Sed hoc falsum est. Ergo affinitas non causat affinitatem.</p>
            <p xml:id="ta-l4d41q1-d1e237">Praeterea, si affinitas ex affinitate nasceretur, aliquis contrahens cum uxore
              defuncti fieret affinis omnibus consanguineis prioris viri, ad quos mulier habet
              affinitatem. Sed hoc non potest esse, quia maxime fieret affinis viro defuncto. Ergo
              et cetera.</p>
            <p xml:id="ta-l4d41q1-d1e240">Praeterea, consanguinitas est fortius vinculum quam affinitas. Sed consanguinei
              uxoris non efficiuntur affines consanguinei viri. Ergo multo minus affines uxoris
              efficientur eis affines; et sic idem quod prius.</p>
          </div>
          <div xml:id="ta-l4d41q1-Dd1e244">
            <head xml:id="ta-l4d41q1-Hd1e246">Quaestiuncula 1</head>
            <p xml:id="ta-l4d41q1-d1e249">Respondeo dicendum ad primam quaestionem, quod amicitia quaedam naturalis in
              communicatione naturali fundatur, ut supra dictum est. Naturalis autem communicatio
              est duobus modis, secundum philosophum 8 Ethic. Uno modo per carnis propagationem;
              alio modo per conjunctionem ad carnis propagationem ordinatam; unde ipse ibidem dicit,
              quod amicitia viri ad uxorem est naturalis. Unde sicut persona conjuncta alteri per
              carnis propagationem quoddam vinculum amicitiae naturalis facit, ita si conjungantur
              per carnalem copulam. Sed in hoc differt, quod persona conjuncta alicui per carnis
              propagationem, sicut filius patri, fit particeps ejusdem radicis et sanguinis; unde
              eodem genere vinculi colligatur filius consanguineis patris quo pater conjungebatur,
              scilicet consanguinitate, quamvis secundum alium gradum, propter majorem distantiam a
              radice. Sed persona conjuncta per carnalem copulam non fit particeps ejusdem radicis,
              sed quasi extrinsecus adjuncta; et ideo ex hoc efficitur aliud genus vinculi, quod
              affinitas dicitur; et hoc est quod in hoc versu dicitur: <quote xml:id="ta-l4d41q1-Qd1e251">mutat nupta genus, sed
                generata gradum</quote>: quia scilicet persona per generationem fit in eodem genere
              attinentiae, sed in alio gradu; per carnalem vero copulam fit in alio genere.</p>
            <p xml:id="ta-l4d41q1-d1e255">Ad primum ergo dicendum, quod quamvis causa sit potior effectu, non tamen oportet
              semper quod nomen idem effectui et causae conveniat: quia quandoque illud quod est in
              effectu, invenitur in causa non eodem modo, sed altiori; et ideo non convenit causae
              et effectui per idem nomen, neque per eamdem rationem, sicut patet in omnibus causis
              aequivoce agentibus; et hoc modo conjunctio viri et uxoris est potior quam conjunctio
              uxoris ad consanguineos viri; non tamen debet dici affinitas, sed matrimonium, quod
              est unitas quaedam; sicut homo sibi ipsi est idem, non consanguineus.</p>
            <p xml:id="ta-l4d41q1-d1e258">Ad secundum dicendum, quod consanguinei sunt quodammodo separati, et quodammodo
              conjuncti; et ratione conjunctionis accidit quod persona quae uni conjungitur, omnibus
              aliquo modo conjungatur; sed propter separationem et distantiam accidit quod persona
              quae uni conjungitur uno modo, alii conjungatur alio modo, vel secundum aliud genus,
              vel secundum alium gradum.</p>
            <p xml:id="ta-l4d41q1-d1e261">Ad tertium dicendum, quod relatio quandoque innascitur ex motu utriusque extremi,
              sicut paternitas et filiatio; et talis relatio est realiter in utroque: quandoque vero
              innascitur ex motu alterius tantum; et hoc contingit dupliciter. Uno modo quando
              relatio innascitur ex motu unius sine motu alterius vel praecedente vel concomitante,
              sicut in creatura et creatore patet, et sensibili et sensu, et scientia et scibili; et
              tunc relatio in uno est secundum rem, et in altero secundum rationem tantum. Alio modo
              quando innascitur ex motu unius sine motu alterius tunc existente, non tamen sine motu
              praecedente; sicut aequalitas fit inter duos homines per augmentum unius sine hoc quod
              alius tunc augeatur vel minuatur; sed tamen prius ad hanc quantitatem quam habet, per
              aliquem motum vel mutationem, pervenit; et ideo in utroque extremorum talis relatio
              realiter fundatur. Et similiter est de consanguinitate et affinitate: quia relatio
              fraternitatis quae innascitur, aliquo puero nato, alicui jam provecto, causatur quidem
              sine motu ipsius tunc existente, sed ex motu ipsius praecedente, scilicet generationis
              ejus: hoc enim accidit quod ex motu alterius sibi nunc talis relatio innascitur.
              Similiter ex hoc quod iste descendit per generationem propriam ab eadem radice cum
              viro, provenit affinitas in ipso ad uxorem sine aliqua nova mutatione ipsius.</p>

          </div>
          <div xml:id="ta-l4d41q1-Dd1e265">
            <head xml:id="ta-l4d41q1-Hd1e267">Quaestiuncula 2</head>
            <p xml:id="ta-l4d41q1-d1e270">Ad secundam quaestionem dicendum, quod relatio aliqua desinit esse dupliciter. Uno
              modo ex corruptione subjecti; alio modo ex subtractione causae; sicut similitudo esse
              desinit, quando alter similium moritur, vel quando qualitas quae erat causa
              similitudinis, subtrahitur. Sunt autem quaedam relationes quae habent pro causa
              actionem vel passionem, aut motum, ut in 5 Metaph. dicitur: quarum quaedam causantur
              ex motu, inquantum aliquid movetur actu, sicut ipsa relatio quae est moventis et moti;
              quaedam autem inquantum habent aptitudinem ad motum, sicut motum et mobile, et dominus
              et servus; quaedam autem ex hoc quod aliquid prius motum est: sicut pater et filius,
              non ex hoc quod est generari nunc, ad invicem dicuntur, sed ex hoc quod est generatum
              esse. Aptitudo autem ad motum, et etiam ipsum moveri, transit; sed motum esse,
              perpetuum est; quia quod factum est, nunquam desinit esse factum; et ideo paternitas
              et filiatio nunquam destruuntur per destructionem causae, sed solum per corruptionem
              subjecti per alterutrum extremorum. Et similiter dicendum est de affinitate, quae
              causatur ex hoc quod aliqui conjuncti sunt, non ex hoc quod conjunguntur; unde non
              dirimitur manentibus illis personis inter quas affinitas est contracta, quamvis
              moriatur persona ratione cujus contracta fuit.</p>
            <p xml:id="ta-l4d41q1-d1e273">Ad primum ergo dicendum, quod conjunctio matrimonii causat affinitatem non solum
              secundum hoc quod est actu conjungi, sed secundum hoc quod est prius conjunctum
              esse.</p>
            <p xml:id="ta-l4d41q1-d1e276">Ad secundum dicendum, quod consanguinitas non est causa proxima affinitatis, sed
              conjunctio ad consanguineum, non solum quae est, sed quae fuit; et propter hoc ratio
              non sequitur.</p>

          </div>
          <div xml:id="ta-l4d41q1-Dd1e280">
            <head xml:id="ta-l4d41q1-Hd1e282">Quaestiuncula 3</head>
            <p xml:id="ta-l4d41q1-d1e285">Ad tertiam quaestionem dicendum, quod secundum philosophum in 8 Ethic., conjunctio
              viri et uxoris dicitur naturalis principaliter propter prolis productionem, et
              secundario propter operum communicationem; quorum primum pertinet ad matrimonium
              ratione carnalis copulae; sed secundum inquantum est quaedam societas in communem
              vitam. Primum autem horum est invenire in qualibet carnali copula, ubi est commixtio
              seminum, quia ex tali copula potest produci, quamvis secunda desit; et ideo, quia
              matrimonium affinitatem causabat secundum quod erat quaedam carnis commixtio, etiam
              fornicarius concubitus affinitatem causat, inquantum habet aliquod de naturali
              conjunctione.</p>
            <p xml:id="ta-l4d41q1-d1e288">Ad primum ergo dicendum, quod in fornicario concubitu est aliquid naturale, quod est
              commune fornicationi et matrimonio, et ex hac parte affinitatem causat: aliud est ibi
              inordinatum, per quod a matrimonio dividitur; et ex hac parte affinitas non causatur;
              unde affinitas semper honesta remanet, quamvis causa sit aliquo modo inhonesta.</p>
            <p xml:id="ta-l4d41q1-d1e291">Ad secundum dicendum, quod non est inconveniens relationes ex opposito divisas eidem
              inesse ratione diversorum; et ideo potest inter aliquas duas personas esse affinitas
              et consanguinitas non solum per illicitum concubitum, sed etiam per licitum; sicut cum
              consanguineus meus ex parte patris duxit in uxorem consanguineam meam ex parte matris;
              unde quod dicitur in definitione affinitatis inducta, <quote xml:id="ta-l4d41q1-Qd1e293">omni carens
                parentela</quote>, intelligendum est, inquantum hujusmodi. Nec tamen sequitur quod
              aliquis consanguineam suam cognoscens, sibi ipsi sit affinis; quia affinitas, sicut et
              consanguinitas, diversitatem requirit, sicut et similitudo.</p>
            <p xml:id="ta-l4d41q1-d1e297">Ad tertium dicendum, quod concubitus contra naturam non habet commixtionem seminum
              quae possit esse causa generationis; et ideo ex tali concubitu non causatur aliqua
              affinitas.</p>

          </div>
          <div xml:id="ta-l4d41q1-Dd1e301">
            <head xml:id="ta-l4d41q1-Hd1e303">Quaestiuncula 4</head>
            <p xml:id="ta-l4d41q1-d1e306">Ad quartam quaestionem dicendum, quod sicut sponsalia non habent perfectam rationem
              matrimonii, sed sunt quaedam praeparatio ad matrimonium; ita ex sponsalibus non
              causatur affinitas sicut ex matrimonio, sed aliquid affinitati simile, quod dicitur
                <quote xml:id="ta-l4d41q1-Qd1e308">publicae honestatis justitia</quote>, quae impedit matrimonium, sicut
              affinitas et consanguinitas, et secundum eosdem gradus; et definitur sic:
                <quote xml:id="ta-l4d41q1-Qd1e311">publicae honestatis justitia est propinquitas ex sponsalibus proveniens,
                robur trahens ab Ecclesiae institutione propter ejus honestatem</quote>. Ex quo
              patet ratio nominis et causa; quia scilicet talis propinquitas ab Ecclesia instituta
              est propter honestatem.</p>
            <p xml:id="ta-l4d41q1-d1e315">Ad primum ergo dicendum, quod sponsalia non sui ratione, sed ratione ejus ad quod
              ordinantur, causant hoc genus affinitatis, quod dicitur <quote xml:id="ta-l4d41q1-Qd1e317">publicae honestatis
                justitia</quote>; et ideo sicut matrimonium est perpetuum vinculum, ita et
              praedictus affinitatis modus.</p>
            <p xml:id="ta-l4d41q1-d1e321">Ad secundum dicendum, quod vir et mulier efficiuntur in carnali copula una caro per
              commixtionem seminum; unde, quantumcumque aliquis claustra pudoris invadat vel
              frangat, nisi commixtio seminum sequatur, non contrahitur ex hoc affinitas. Sed
              matrimonium affinitatem causat non solum ratione carnalis copulae, sed etiam ratione
              societatis conjugalis, secundum quam etiam matrimonium naturale est; unde et affinitas
              contrahitur ex ipso contractu matrimonii per verba de praesenti ante carnalem copulam;
              et similiter etiam ex sponsalibus, in quibus fit quaedam pactio conjugalis societatis,
              contrahitur aliquid affinitati simile, scilicet publicae honestatis justitia.</p>
            <p xml:id="ta-l4d41q1-d1e324">Ad tertium dicendum, quod omnia impedimenta quae faciunt sponsalia non esse
              sponsalia, non permittunt ex pactione nuptiarum affinitatem fieri; unde sive habens
              defectum aetatis, sive habens votum solemne continentiae, aut aliquod hujusmodi
              impedimentum, si sponsalia de facto contrahat, ex hoc non sequitur aliqua affinitas;
              quia sponsalia nulla sunt, nec aliquis affinitatis modus. Si tamen aliquis minor,
              frigidus vel maleficiatus habens impedimentum perpetuum, ante annos pubertatis post
              septennium contrahat sponsalia cum adulta, ex tali contractu contrahitur publicae
              honestatis justitia; quia adhuc non erat in actu impediendi, cum in aetate puer
              frigidus et non frigidus quantum ad actum illum sint aequaliter impotentes.</p>

          </div>
          <div xml:id="ta-l4d41q1-Dd1e329">
            <head xml:id="ta-l4d41q1-Hd1e331">Quaestiuncula 5</head>
            <p xml:id="ta-l4d41q1-d1e334">Ad quintam quaestionem dicendum, quod duplex est modus quo aliquid ex alio procedit.
              Unus secundum quem procedit in similitudinem speciei, sicut ex homine generatur homo;
              alius secundum quem procedit dissimile in specie; et hic processus semper est in
              inferiorem speciem, ut patet in omnibus agentibus aequivoce. Primus autem modus
              processionis quotiescumque iteretur, semper remanet eadem species; sicut si ex homine
              generetur homo per actum generativae virtutis, ex hoc quoque generabitur homo, et sic
              deinceps. Secundus autem modus, sicut in primo facit aliam speciem, ita quotiescumque
              iteratur, aliam speciem facit; ut si ex puncto per motum procedit linea, non punctus,
              quia punctus motus lineam facit; ex linea linealiter mota non procedit linea, sed
              superficies; et ex superficie corpus; et ulterius per talem modum processus aliquis
              esse non potest. Invenimus autem in processu attinentiae duos modos, quibus vinculum
              hujusmodi causatur. Unus per carnis propagationem; et hic facit semper eamdem speciem
              attinentiae: alius per matrimonialem conjunctionem; et hic facit aliam speciem in
              principio; sicut patet quod conjuncta matrimonialiter consanguineo non fit
              consanguinea, sed affinis. Unde, etsi iste modus procedendi iteretur, non erit
              affinitas, sed aliud attinentiae genus; unde persona quae matrimonialiter affini
              conjungitur, non est affinis, sed est aliud genus affinitatis, quod dicitur secundum
              genus. Et rursus, si affini in secundo genere aliquis per matrimonium conjungatur, non
              erit affinis in secundo genere, sed in tertio; ut in hoc versu supra posito
              ostenditur: <quote xml:id="ta-l4d41q1-Qd1e336">mutat nupta genus, sed generata gradum</quote>. Et haec duo genera
              olim erant prohibita propter publicae honestatis justitiam magis quam propter
              affinitatem, quia deficiunt a vera affinitate, sicut illa attinentia quae ex
              sponsalibus contrahitur; sed modo prohibitio illa cessavit, et remanet sub
              prohibitione solum primum genus affinitatis, in quo est vera affinitas.</p>
            <p xml:id="ta-l4d41q1-d1e340">Ad primum ergo dicendum, quod alicui viro consanguineus uxoris ejus efficitur affinis
              in primo genere, et uxor ejus in secundo; unde mortuo viro, qui erat affinis, non
              poterat eam ducere in uxorem propter secundum affinitatis genus. Similiter etiam si
              aliquis viduam in uxorem ducat, consanguineus prioris viri, qui est affinis uxori in
              primo genere, efficitur affinis secundo viro in secundo genere, et uxor illius
              consanguinei quae est affinis uxori viri hujus in secundo genere, efficitur affinis
              viro secundo in tertio genere. Et quia tertium genus erat prohibitum propter
              honestatem quamdam magis quam propter affinitatem, ideo canon, dicit: <quote xml:id="ta-l4d41q1-Qd1e342">duas
                consanguineorum uxores uni viro altera post alteram nubere publicae honestatis
                justitia contradicit</quote>. Sed nunc talis prohibitio cessavit.</p>
            <p xml:id="ta-l4d41q1-d1e346">Ad secundum dicendum, quod quamvis carnalis conjunctio conjungat, non tamen eodem
              genere conjunctionis.</p>
            <p xml:id="ta-l4d41q1-d1e349">Ad tertium dicendum, quod uxor viri efficitur ejusdem attinentiae consanguineis viri
              quantum ad eumdem gradum, sed non quantum ad idem attinentiae genus.</p>
            <p xml:id="ta-l4d41q1-d1e353">Sed quia ex rationibus quae in oppositum inducuntur, videtur ostendi, quod nullum
              vinculum ex affinitate causetur; ad alias rationes respondendum est, ne antiqua
              Ecclesia prohibitio irrationabilis videatur. Ad quartum dicendum, quod mulier non
              efficitur affinis in primo genere viro cui conjungitur carnaliter, ut ex praedictis
              patet. Unde communiter alii mulieri a viro eodem cognitae efficitur affinis in genere
              secundo; unde nec ducenti in uxorem unam earum efficitur alia affinis in tertio
              genere; et ita duas mulieres cognitas ab eodem viro, nec etiam antiqua jura eidem
              successive copulari prohibebant.</p>
            <p xml:id="ta-l4d41q1-d1e356">Ad quintum dicendum, quod sicut vir non est affinis uxoris suae in primo genere, ita
              non efficitur affinis secundo viro ejusdem uxoris in secundo genere; et sic ratio non
              procedit.</p>
            <p xml:id="ta-l4d41q1-d1e359">Ad sextum dicendum, quod mediante una persona non conjungitur mihi alia, nisi ex hoc
              quod ei adjungitur; unde mediante muliere quae mihi est affinis, nulla persona fit
              mihi attinens, nisi quae illi mulieri adjungitur; quod non potest esse nisi per carnis
              propagationem ex ipsa, vel propter conjunctionem matrimonialem ad eam; et utroque modo
              aliqua attinentia mediante praedicta muliere secundum antiqua jura mihi proveniebat;
              quia filius ejus etiam ex alio viro efficitur mihi affinis in eodem genere, sed in
              alio gradu, ut ex regula prius data patet. Et iterum secundus vir ejus efficitur mihi
              etiam affinis in secundo genere, sed consanguinei alii illius mulieris non adjunguntur
              ei; sed ipsa vel conjungitur eis, sicut patri et matri, inquantum procedit ab eis, vel
              principio eorumdem, sicut fratribus; unde frater affinis meae vel pater non efficitur
              mihi affinis in aliquo genere.</p>
          </div>
        </div>
        <div xml:id="ta-l4d41q1-Dd1e364" type="articulus">
          <head xml:id="ta-l4d41q1-Hd1e366">Articulus 2</head>

          <head xml:id="ta-l4d41q1-Hd1e369" type="question-title">Utrum affinitas matrimonium impediat</head>

          <div xml:id="ta-l4d41q1-Dd1e372">
            <head xml:id="ta-l4d41q1-Hd1e374">Quaestiuncula 1</head>
            <p xml:id="ta-l4d41q1-d1e377">Ad secundum sic proceditur. Videtur quod affinitas matrimonium non impediat. Nihil
              enim impedit matrimonium nisi quod est illi contrarium. Sed affinitas non contrariatur
              matrimonio, cum sit effectus ejus. Ergo non impedit matrimonium.</p>
            <p xml:id="ta-l4d41q1-d1e380">Praeterea, uxor efficitur per matrimonium res quaedam viri. Sed consanguinei viri
              defuncti succedunt in rebus ejus. Ergo possunt succedere in uxore, ad quam tamen manet
              affinitas, ut ostensum est. Ergo affinitas non impedit matrimonium.</p>
            <p xml:id="ta-l4d41q1-d1e383">Sed contra est quod dicitur Levit. 18, 8: <quote xml:id="ta-l4d41q1-Qd1e385">turpitudinem uxoris patris tui non
                revelabis</quote>. Sed illa est tantum affinis. Ergo affinitas impedit
              matrimonium.</p>

          </div>
          <div xml:id="ta-l4d41q1-Dd1e390">
            <head xml:id="ta-l4d41q1-Hd1e392">Quaestiuncula 2</head>
            <p xml:id="ta-l4d41q1-d1e395">Ulterius. Videtur quod affinitas habeat etiam per seipsam gradus. Cujuslibet enim
              propinquitatis est accipere aliquos per se gradus. Sed affinitas propinquitas quaedam
              est. Ergo habet gradus per se sine gradibus consanguinitatis ex quibus causatur.</p>
            <p xml:id="ta-l4d41q1-d1e398">Praeterea, in littera dicitur, quod soboles secundae conjunctionis non potest
              transire ad consortium affinitatis prioris viri. Sed hoc non esset, nisi filius
              affinis esset etiam affinis. Ergo affinitas habet per se gradus, sicut
              consanguinitas.</p>
            <p xml:id="ta-l4d41q1-d1e401">Sed contra, affinitas ex consanguinitate causatur. Ergo et omnes gradus affinitatis
              causantur ex gradibus consanguinitatis; et sic non habet per se aliquos gradus.</p>

          </div>
          <div xml:id="ta-l4d41q1-Dd1e405">
            <head xml:id="ta-l4d41q1-Hd1e407">Quaestiuncula 3</head>
            <p xml:id="ta-l4d41q1-d1e410">Ulterius. Videtur quod gradus affinitatis non extendantur sicut gradus
              consanguinitatis. Quia vinculum affinitatis est minus forte quam consanguinitatis, cum
              affinitas ex consanguinitate causetur in diversitate speciei, sicut a causa aequivoca.
              Sed quanto fortius est vinculum, tanto diutius durat consanguinitas. Ergo vinculum
              affinitatis non durat usque ad tot gradus ad quot durat consanguinitas.</p>
            <p xml:id="ta-l4d41q1-d1e413">Praeterea, jus humanum debet imitari jus divinum. Sed secundum jus divinum aliqui
              gradus consanguinitatis erant prohibiti, in quibus gradibus affinitas matrimonium non
              impediebat; sicut patet de uxore fratris, quam aliquis poterat ducere in uxorem ipso
              defuncto, non tamen sororem propriam. Ergo et nunc non debet esse prohibitio aequalis
              de affinitate et consanguinitate.</p>
            <p xml:id="ta-l4d41q1-d1e416">Sed contra, ex hoc ipso est aliqua mihi affinis quod meo consanguineo est conjuncta.
              Ergo in quocumque gradu sit vir mihi consanguineus, in illo gradu erit uxor mihi
              affinis; et sic gradus affinitatis computari debent in eodem numero sicut et gradus
              consanguinitatis.</p>
          </div>
          <div xml:id="ta-l4d41q1-Dd1e421">
            <head xml:id="ta-l4d41q1-Hd1e423">Quaestiuncula 1</head>
            <p xml:id="ta-l4d41q1-d1e426">Respondeo dicendum ad primam quaestionem, quod affinitas praecedens matrimonium
              impedit contrahendum, et dirimit contractum eadem ratione qua et consanguinitas; sicut
              enim inest necessitas quaedam cohabitandi consanguineis ad invicem, ita et affinibus;
              et sicut est quoddam amicitiae vinculum inter consanguineos, ita inter affines; sed si
              affinitas matrimonio superveniat, non potest ipsum dirimere, ut supra dictum est.</p>
            <p xml:id="ta-l4d41q1-d1e429">Ad primum ergo dicendum, quod affinitas non contrariatur matrimonio ex quo causatur,
              sed contrariatur matrimonio quod cum affine contrahendum esset, inquantum impediret
              amicitiae multiplicationem, et concupiscentiae repressionem, quae per matrimonium
              quaeruntur.</p>
            <p xml:id="ta-l4d41q1-d1e432">Ad secundum dicendum, quod res possessae a viro non efficiuntur aliquid unum cum ipso
              viro, sicut uxor efficitur una caro cum ipso; unde sicut consanguinitas impedit
              conjunctionem ad virum, ita ad uxorem viri.</p>

          </div>
          <div xml:id="ta-l4d41q1-Dd1e436">
            <head xml:id="ta-l4d41q1-Hd1e438">Quaestiuncula 2</head>
            <p xml:id="ta-l4d41q1-d1e441">Ad secundam quaestionem dicendum, quod res non dividitur divisione per se, nisi
              ratione illius quod competit sibi secundum suum genus, sicut animal per rationale et
              irrationale, non autem per album et nigrum. Carnis autem propagatio per se comparatur
              ad consanguinitatem, quia ex ea immediate consanguinitatis vinculum contrahitur; sed
              ad affinitatem non comparatur nisi mediante consanguinitate, quae est causa ejus. Unde
              cum gradus attinentiae per propagationem carnis distinguantur, distinctio graduum per
              se et immediate competit consanguinitati, sed affinitati mediante consanguinitate; et
              ideo ad inveniendum gradus affinitatis est regula generalis quod quoto gradu
              consanguinitatis attinet mihi vir, toto gradu affinitatis attinet mihi uxor.</p>
            <p xml:id="ta-l4d41q1-d1e444">Ad primum ergo dicendum, quod gradus in propinquitate attinentiae non possunt accipi
              nisi secundum ascensum et descensum propagationis, ad quam non computatur affinitas,
              nisi mediante consanguinitate; et ideo non habet affinitas gradus per se, sed sumptos
              juxta gradus consanguinitatis.</p>
            <p xml:id="ta-l4d41q1-d1e447">Ad secundum dicendum, quod filius affinis meae ex alio matrimonio non per se
              loquendo, sed quasi per accidens dicebatur antiquitus affinis; unde prohibebatur a
              matrimonio magis propter publicae honestatis justitiam quam propter affinitatem; et
              propter hoc etiam illa prohibitio est revocata.</p>

          </div>
          <div xml:id="ta-l4d41q1-Dd1e451">
            <head xml:id="ta-l4d41q1-Hd1e453">Quaestiuncula 3</head>
            <p xml:id="ta-l4d41q1-d1e456">Ad tertiam quaestionem dicendum, quod ex quo gradus affinitatis sumitur juxta gradus
              consanguinitatis, oportet quod tot sint gradus affinitatis quot sunt gradus
              consanguinitatis. Sed tamen quia affinitas est minus vinculum quam consanguinitas;
              facilius et olim et nunc dispensatio fit in remotis gradibus affinitatis quam in
              remotis gradibus consanguinitatis.</p>
            <p xml:id="ta-l4d41q1-d1e459">Ad primum ergo dicendum, quod illa minoritas vinculi affinitatis respectu
              consanguinitatis facit varietatem in genere attinentiae, non in gradibus; et ideo
              ratio illa non est ad propositum.</p>
            <p xml:id="ta-l4d41q1-d1e462">Ad secundum dicendum, quod frater non poterat accipere uxorem fratris sui defuncti,
              nisi in casu, quando scilicet moriebatur sine prole, ut suscitaret semen fratri suo:
              quod tunc requirebatur, quando per propagationem carnis cultus religionis
              multiplicabatur; quod nunc locum non habet; et sic patet quod non ducebat eam in
              uxorem quasi gerens propriam personam, sed quasi supplens defectum fratris sui.</p>
          </div>
        </div>
        <div xml:id="ta-l4d41q1-Dd1e467" type="articulus">
          <head xml:id="ta-l4d41q1-Hd1e469">Articulus 3</head>

          <head xml:id="ta-l4d41q1-Hd1e472" type="question-title">Utrum filii qui nascuntur extra verum matrimonium, sint
            illegitimi</head>

          <div xml:id="ta-l4d41q1-Dd1e475">
            <head xml:id="ta-l4d41q1-Hd1e477">Quaestiuncula 1</head>
            <p xml:id="ta-l4d41q1-d1e480">Ad tertium sic proceditur. Videtur quod filii qui nascuntur extra verum matrimonium,
              non sint illegitimi. Quia secundum legem naturae natus legitimus filius dicitur. Sed
              quilibet filius nascitur secundum legem ad minus naturae, quae est fortissima. Ergo
              quilibet filius est legitimus.</p>
            <p xml:id="ta-l4d41q1-d1e483">Praeterea, communiter dicitur quod legitimus filius est qui est de legitimo
              matrimonio natus, vel de eo quod in facie Ecclesiae legitimum reputatur. Sed contingit
              quandoque quod aliquod matrimonium reputatur legitimum in facie Ecclesiae, quod habet
              impedimentum ne sit verum matrimonium; et tamen a contrahentibus in facie Ecclesiae
              scitur; et si occulte nubant, et impedimentum nesciant, legitimum videtur in facie
              Ecclesiae, ex quo per Ecclesiam non prohibentur. Ergo filii extra verum matrimonium
              nati, non sunt illegitimi.</p>
            <p xml:id="ta-l4d41q1-d1e486">Sed contra, illegitimum dicitur quod est contra legem. Sed illi qui nascuntur extra
              matrimonium, nascuntur contra legem. Ergo sunt illegitimi.</p>

          </div>
          <div xml:id="ta-l4d41q1-Dd1e490">
            <head xml:id="ta-l4d41q1-Hd1e492">Quaestiuncula 2</head>
            <p xml:id="ta-l4d41q1-d1e495">Ulterius. Videtur quod illegitimi filii non debeant ex hoc aliquod damnum reportare.
              Quia filius non debet puniri pro peccato patris, ut patet per sententiam domini Ezech.
              18. Sed quod iste nascatur ex illicito coitu, non est peccatum proprium, sed peccatum
              patris. Ergo ex hoc non debet aliquod damnum incurrere.</p>
            <p xml:id="ta-l4d41q1-d1e498">Praeterea, justitia humana est exemplata a divina. Sed Deus aequaliter largitur bona
              naturalia legitimis et illegitimis filiis. Ergo et secundum jura humana filii
              illegitimi debent legitimis aequiparari.</p>
            <p xml:id="ta-l4d41q1-d1e501">Sed contra est quod dicitur Genes. 25, quod Abraham dedit omnia bona sua Isaac, et
              filiis concubinarum largitus est munera; et tamen illi non erant ex illicito coitu
              nati. Ergo multo magis debent illi qui ex illicito coitu nascuntur, hoc damnum
              reportare, quod non succedant in bonis paternis.</p>

          </div>
          <div xml:id="ta-l4d41q1-Dd1e505">
            <head xml:id="ta-l4d41q1-Hd1e507">Quaestiuncula 3</head>
            <p xml:id="ta-l4d41q1-d1e510">Ulterius. Videtur quod filius illegitimus non possit legitimari. Quantum enim distat
              legitimus ab illegitimo, tantum e converso illegitimus a legitimo. Sed legitimus
              nunquam fit illegitimus. Ergo nec illegitimus legitimus.</p>
            <p xml:id="ta-l4d41q1-d1e513">Praeterea, coitus illegitimus causat illegitimum filium. Sed coitus illegitimus
              nunquam fit legitimus. Ergo nec filius illegitimus legitimari potest.</p>
            <p xml:id="ta-l4d41q1-d1e516">Sed contra, quod per legem indicitur, per legem revocari potest. Sed illegitimitas
              filiorum est per legem positivam inducta. Ergo potest filius illegitimus legitimari ab
              eo qui habet auctoritatem legis.</p>
          </div>
          <div xml:id="ta-l4d41q1-Dd1e521">
            <head xml:id="ta-l4d41q1-Hd1e523">Quaestiuncula 1</head>
            <p xml:id="ta-l4d41q1-d1e526">Respondeo dicendum ad primam quaestionem, quod quadruplex est status filiorum. Quidam
              enim sunt naturales et legitimi, sicut qui nascuntur ex legitimo matrimonio. Quidam
              naturales et non legitimi, ut filii qui nascuntur ex simplici fornicatione. Quidam
              legitimi et non naturales, sicut filii adoptivi. Quidam nec legitimi nec naturales,
              sicut spurii nati de adulterio vel de stupro: tales enim nascuntur et contra legem
              positivam, et expresse contra legem naturae. Et sic concedendum est quosdam filios
              esse illegitimos.</p>
            <p xml:id="ta-l4d41q1-d1e529">Ad primum ergo dicendum, quod quamvis illi qui nascuntur ex illicito coitu, nascantur
              secundum naturam quae communis est homini et aliis animalibus; tamen nascuntur contra
              legem naturae quae est propria hominibus: quia fornicatio et adulterium et hujusmodi,
              sunt contra legem naturae; et ideo tales secundum nullam legem sunt legitimi.</p>
            <p xml:id="ta-l4d41q1-d1e532">Ad secundum dicendum, quod ignorantia excusat illicitum coitum a peccato, nisi sit
              affectata; unde illi qui conveniunt bona fide in facie Ecclesiae, quamvis sit
              impedimentum, dum tamen ignorent, non peccant, nec filii sunt illegitimi. Si autem
              sciant, quamvis Ecclesia sustineat, quae ignorat impedimentum, non excusantur a
              peccato, nec filii ab illegitimitate. Si autem nesciant, et in occulto contrahant, non
              excusantur, quia talis ignorantia videtur affectata.</p>

          </div>
          <div xml:id="ta-l4d41q1-Dd1e536">
            <head xml:id="ta-l4d41q1-Hd1e538">Quaestiuncula 2</head>
            <p xml:id="ta-l4d41q1-d1e541">Ad secundam quaestionem dicendum, quod aliquis dicitur damnum incurrere dupliciter.
              Uno modo ex hoc quod ei subtrahitur quod erat ei debitum; et sic filius illegitimus
              nullum damnum incurrit. Alio modo certitudo quod ei aliquid non est debitum, quod
              alias poterat ei esse debitum; et sic filius illegitimus damnum incurrit duplex. Unum,
              quia non admittitur ad actus legitimos, sicut ad officia vel dignitates, quae
              requirunt quamdam honestatem in illis qui hoc exercent. Aliud damnum incurrunt, quando
              non succedunt in hereditate paterna. Sed tamen naturales filii succedere possunt in
              sexta parte tantum, spurii autem in nulla parte, quamvis ex jure naturali parentes eis
              in necessariis providere teneantur; unde pertinet ad solicitudinem episcopi ut
              utrumque parentum cogat ad hoc quod eis provideant.</p>
            <p xml:id="ta-l4d41q1-d1e544">Ad primum ergo dicendum, quod incurrere damnum hoc secundo modo, non est poena; et
              ideo non dicimus quod sit poena alicui quod non succedit in regno aliquo per hoc quod
              non est filius regis; et similiter non est poena quod alicui qui non est legitimus,
              non debentur ea quae sunt legitimorum filiorum.</p>
            <p xml:id="ta-l4d41q1-d1e547">Ad secundum dicendum, quod coitus illegitimus non est contra legem inquantum est
              actus generativae virtutis, sed inquantum ex prava voluntate procedit; et ideo filius
              illegitimus non incurrit damnum in his quae acquiruntur per naturalem originem, sed in
              his quae per voluntatem fiunt vel possidentur.</p>

          </div>
          <div xml:id="ta-l4d41q1-Dd1e551">
            <head xml:id="ta-l4d41q1-Hd1e553">Quaestiuncula 3</head>
            <p xml:id="ta-l4d41q1-d1e556">Ad tertiam quaestionem dicendum, quod filius illegitimus potest legitimari, non ut
              fiat de legitimo coitu natus, quia coitus ille transivit, et nunquam potest fieri
              legitimus ex quo semel fuit illegitimus; sed dicitur legitimari inquantum damna quae
              filius illegitimus incurrit, subtrahuntur per legis auctoritatem. Et sunt sex modi
              legitimandi: duo secundum canones, scilicet cum quis ducit in uxorem illam ex qua
              filium illegitimum generavit, si non fuit adulterium; et per specialem indulgentiam et
              dispensationem domini Papae. Quatuor autem alii modi sunt secundum leges. Primus est,
              si pater filium naturalem curiae imperatoris offert; ex hoc enim ipso legitimatur
              propter curiae honestatem. Secundus, si pater testamento nominet eum legitimum
              heredem, et filius postmodum testamentum offerat. Tertius est, si nullus sit filius
              legitimus, et ipsemet filius seipsum principi offerat. Quartus est, si pater in
              publico instrumento, vel cum trium testium subscriptione, eum legitimum nominet, nec
              adjiciat naturalem.</p>
            <p xml:id="ta-l4d41q1-d1e559">Ad primum ergo dicendum, quod alicui potest sine injustitia gratia fieri; sed non
              potest aliquis magis damnificari nisi pro culpa; et ideo magis potest illegitimus
              fieri legitimus quam e converso: etsi enim aliquando legitimus privetur hereditate pro
              culpa, non tamen dicitur illegitimus filius, quia generationem legitimam habuit.</p>
            <p xml:id="ta-l4d41q1-d1e562">Ad secundum dicendum, quod actus illegitimus habet defectum intra se inseparabilem,
              quo legi opponitur; et ideo non potest fieri legitimus. Nec est simile de filio
              illegitimo, qui non habet hujusmodi defectum.</p>
          </div>
        </div>
        <div xml:id="ta-l4d41q1-Dd1e568" type="articulus">
          <head xml:id="ta-l4d41q1-Hd1e570">Articulus 4</head>

          <head xml:id="ta-l4d41q1-Hd1e573" type="question-title">Utrum incestus differat specie ab aliis speciebus
            luxuriae</head>

          <div xml:id="ta-l4d41q1-Dd1e576">
            <head xml:id="ta-l4d41q1-Hd1e578">Quaestiuncula 1</head>
            <p xml:id="ta-l4d41q1-d1e581">Ad quartum sic proceditur. Videtur quod incestus non differat specie ab aliis
              speciebus luxuriae quas Magister in littera tangit. Materia enim non diversificat
              speciem. Sed ea quae Magister in littera enumerat, non differunt nisi penes materiam.
              Ergo non sunt diversae species peccati.</p>
            <p xml:id="ta-l4d41q1-d1e584">Praeterea, Coloss. 3, super illud: <quote xml:id="ta-l4d41q1-Qd1e586">fornicationem, immunditiam</quote> etc.
              dicit Glossa interlinearis, quod fornicatio est omnis concubitus praeter legitimum
              connubium. Sed incestus est hujusmodi. Ergo est fornicatio: et ita non dividitur
              specie a fornicatione.</p>
            <p xml:id="ta-l4d41q1-d1e590">Sed contra, virtutes et vitia distinguuntur specie penes objecta. Sed illa quae hic
              ponuntur, diversificantur per objecta. Ergo differunt specie.</p>

          </div>
          <div xml:id="ta-l4d41q1-Dd1e594">
            <head xml:id="ta-l4d41q1-Hd1e596">Quaestiuncula 2</head>
            <p xml:id="ta-l4d41q1-d1e599">Ulterius. Videtur quod dividat species luxuriae inconvenienter. Quia apostolus,
              Ephes. 5, 3, videtur tantum duas species ponere, ubi dicitur: <quote xml:id="ta-l4d41q1-Qd1e601">fornicatio et
                omnis immunditia (...) non nominetur in vobis</quote>.</p>
            <p xml:id="ta-l4d41q1-d1e605">Praeterea, ad Coloss. 3, ponuntur quatuor species, scilicet fornicatio, immunditia,
              concupiscentia, libido.</p>
            <p xml:id="ta-l4d41q1-d1e608">Praeterea, ad Galatas 5, ponuntur aliae species quatuor; scilicet fornicatio,
              immunditia, impudicitia, luxuria. Ergo cum ipse praetermittat has species, videtur
              insufficienter dividere.</p>
            <p xml:id="ta-l4d41q1-d1e611">Praeterea, maximum peccatum in genere luxuriae est peccatum contra naturam. Sed de
              illo nullam facit mentionem. Ergo videtur insufficiens.</p>
            <p xml:id="ta-l4d41q1-d1e615">Praeterea, plus distat vidua a meretrice quam virgo a vidua. Sed luxuria quae
              committitur cum virgine, distinguitur ab illa quae committitur cum vidua. Ergo et illa
              quae committitur cum vidua, deberet distingui ab illa quae committitur cum
              meretrice.</p>
            <p xml:id="ta-l4d41q1-d1e618">Praeterea, Isidorus dicit, quod stuprum est virginum illicita defloratio, quando
              scilicet pactio conjugalis non praecessit. Sed hoc est etiam in raptu. Ergo raptus non
              debet contra stuprum distingui.</p>
            <p xml:id="ta-l4d41q1-d1e621">Praeterea, inter species luxuriae nominatur etiam sacrilegium, quod committitur cum
              aliquis violat mulierem Deo consecratam, vel cum qua habet spiritualem cognationem.
              Ergo cum hoc praetermittat, videtur insufficiens.</p>

          </div>
          <div xml:id="ta-l4d41q1-Dd1e625">
            <head xml:id="ta-l4d41q1-Hd1e627">Quaestiuncula 3</head>
            <p xml:id="ta-l4d41q1-d1e630">Ulterius. Videtur quod male ordinet ista vitia. Quia nobilior est castitas virginalis
              quam conjugalis. Sed adulterium est contra castitatem conjugalem, stuprum autem contra
              virginalem. Ergo stuprum est gravius peccatum; et sic deberet praeponi adulterio.</p>
            <p xml:id="ta-l4d41q1-d1e633">Praeterea, nulla dispensatione fieri potest quod aliquis licite concumbat cum illa
              cum qua committit adulterium; potest autem fieri per aliquam dispensationem quod
              aliquis licite concumbat cum qua committit incestum; sicut per dispensationem potest
              accipere uxorem consanguineam in quarto gradu, cum qua erat prius incestus. Ergo
              adulterium est gravius peccatum quam incestus; et sic non deberet praemitti.</p>
            <p xml:id="ta-l4d41q1-d1e636">Praeterea, ad puellam quae rapitur, potest esse matrimonium, quando non fit violentia
              ipsi, sed parentibus. Sed ad illam quae per incestum violatur, non potest esse
              matrimonium. Ergo incestus est gravius peccatum quam raptus; et sic videtur quod male
              ordinet.</p>
          </div>
          <div xml:id="ta-l4d41q1-Dd1e641">
            <head xml:id="ta-l4d41q1-Hd1e643">Quaestiuncula 1</head>
            <p xml:id="ta-l4d41q1-d1e646">Respondeo dicendum ad primam quaestionem, quod sicut supra, dist. 16, qu. 3, art. 2,
              quaestiunc. 3, in corp., dictum est, circumstantia peccatum in aliud genus mutat,
              quando alterius generis peccati deformitatem addit; et secundum hoc, isti luxuriae
              modi qui hic ponuntur, differunt specie; quia fornicatio non importat, quantum est de
              se, aliam deformitatem nisi quae ad genus luxuriae pertinet, est enim soluti cum
              soluta; et dicitur fornicatio a fornice, quia juxta fornices, idest arcus triumphales,
              et in aliis locis ubi homines conveniebant, congregabantur meretrices, et ibi
              polluebantur. Sed stuprum, quod est illicita virginum defloratio, addit aliam
              deformitatem, scilicet damnificationem mulieris violatae, quae non est ita apta ad
              nubendum sicut ante; et haec damnificatio etiam per se specialem legis prohibitionem
              habet. Similiter etiam adulterium, quod est alterius tori violatio, addit specialem
              deformitatem alterius generis, quae est ex usu rei alienae illicito, quod pertinet ad
              genus injustitiae. Similiter etiam incestus, qui est consanguinearum vel affinium
              abusus, ab incendio nomen habens, vel a privatione castitatis, quasi antonomastice,
              quia castitatem violat in illis qui maximo foedere conjunguntur, addit specialem
              deformitatem, scilicet naturalis foederis violationem. Similiter etiam raptus, qui
              committitur ex hoc quod puella a domo patris violenter abducitur, ut corrupta in
              matrimonium habeatur, sive vis puellae seu parentibus illata constiterit, patet quod
              alterius generis deformitatem addit, scilicet violentiam, quam lex in quacumque re
              prohibet; et sic patet quod sunt diversae species peccatorum; unde etiam
              circumstantiae quibus diversificantur, non sunt in confessione omittendae.</p>
            <p xml:id="ta-l4d41q1-d1e649">Ad primum ergo dicendum, quod materialis diversitas in proposito habet secum annexam
              formalem diversitatem objecti; ideo sequitur diversitas in specie.</p>
            <p xml:id="ta-l4d41q1-d1e652">Ad secundum dicendum, quod illa species luxuriae quae non addit aliquam specialem
              deformitatem alterius generis, retinet sibi nomen commune, nec dividitur contra alias
              species, nisi secundum quod accipitur cum praecisione illorum quae per alias species
              adduntur.</p>

          </div>
          <div xml:id="ta-l4d41q1-Dd1e656">
            <head xml:id="ta-l4d41q1-Hd1e658">Quaestiuncula 2</head>
            <p xml:id="ta-l4d41q1-d1e661">Ad secundam quaestionem dicendum, quod species luxuriae distinguuntur primo per
              concubitum secundum naturam et contra naturam. Sed quia luxuria contra naturam
              innominabilis est, relinquatur. Si autem sit peccatum in concubitu secundum naturam,
              tunc aut non addit aliquam deformitatem super luxuriae genus, et sic est fornicatio:
              aut addit; et hoc dupliciter; quia vel quantum ad modum agendi, et sic est raptus, qui
              violentiam importat; vel ex conditione ejus cum qua luxuria committitur; et haec
              conditio vel est ipsius absolute, sicut virginitas, et sic est stuprum; vel est ipsius
              in ordine ad alterum; et hoc, vel ad concumbentem cum ea, sicut est conditio
              affinitatis vel consanguinitatis, et sic est incestus; vel ad alium aliquem, sicut est
              matrimonium; et sic est adulterium.</p>
            <p xml:id="ta-l4d41q1-d1e664">Ad primum ergo dicendum, quod immunditia ponitur pro omni luxuriae specie, quae addit
              deformitatem specialem supra genus luxuriae; et sic comprehendit alias quatuor
              species.</p>
            <p xml:id="ta-l4d41q1-d1e667">Ad secundum dicendum, quod illae quatuor differentiae sic distinguuntur; quia vel est
              secundum naturam, et sic ponitur fornicatio quantum ad actum exteriorem,
              concupiscentia quantum ad actum interiorem: vel contra naturam; et sic est immunditia
              quantum ad actum exteriorem, libido quantum ad actum interiorem, quae intensionem
              concupiscentiae importat.</p>
            <p xml:id="ta-l4d41q1-d1e670">Ad tertium dicendum, quod in illis quatuor fornicatio pertinet ad concubitum soluti
              cum soluta; impudicitia comprehendit adulterium et incestum, sicut immunditia continet
              species contra naturam; luxuria autem refertur ad actus interiores.</p>
            <p xml:id="ta-l4d41q1-d1e674">Ad quartum dicendum, quod Magister determinat hic de istis speciebus, secundum quod
              habent ordinem ad affinitatem et consanguinitatem; et quia ex concubitu contra naturam
              non sequitur affinitas, ideo praetermisit species innaturales; et quia talis luxuria
              non est humana, sed bestialis, ut dicitur in 7 Ethicorum.</p>
            <p xml:id="ta-l4d41q1-d1e677">Ad quintum dicendum, quod virgo ex hoc quod defloratur, aliquod damnum incurrit
              praeter damnum castitatis, quia redditur minus apta ad matrimonium sequens; non autem
              vidua, sicut nec meretrix; et ideo non est similis ratio.</p>
            <p xml:id="ta-l4d41q1-d1e680">Ad sextum dicendum, quod raptus supra stuprum addit specialem deformitatem, scilicet
              violentiam, et eductionem de domo patris; et ideo distincta species ponitur a
              stupro.</p>
            <p xml:id="ta-l4d41q1-d1e683">Ad septimum dicendum, quod sacrilegium illud reducitur ad species de quibus hic fit
              mentio; quia violatio habentis votum continentiae reducitur ad stuprum, vel magis ad
              adulterium, inquantum est Deo desponsata; sed illud quod committitur cum ea quae est
              conjuncta cognatione spirituali, reducitur ad incestum.</p>

          </div>
          <div xml:id="ta-l4d41q1-Dd1e687">
            <head xml:id="ta-l4d41q1-Hd1e689">Quaestiuncula 3</head>
            <p xml:id="ta-l4d41q1-d1e692">Ad tertiam quaestionem dicendum, quod secundum hoc aliquis concubitus est magis
              peccatum, secundum quod magis distat a matrimoniali concubitu. Inter species autem hic
              enumeratas aliqua distat a matrimonio et quantum ad essentiam matrimonii, et quantum
              ad causam, quae est consensus; scilicet raptus; et ideo est maximum peccatum inter
              illa quae hic enumerantur. Aliae vero distant a matrimonio quantum ad essentiam
              tantum; sed hoc est dupliciter; quia illa cum qua concumbit, vel non est matrimonio
              conjuncta; vel nec est conjuncta, nec potest conjungi; et hoc magis distat. Si autem
              primo modo; aut per concubitum praestatur aliquod impedimentum sequenti matrimonio,
              aut non: primum enim magis distat. Si autem non potest matrimonio conjungi: vel non
              potest aliqua conditione extante, vel non potest simpliciter in perpetuum; et hoc
              magis distat. Et secundum hoc patet quod fornicatio simplex est minimum peccatum inter
              ista; quia illi cum qua concumbitur, nullum novum impedimentum respectu sequentis
              matrimonii infertur; et post hoc est stuprum, per quod infertur impedimentum mulieri,
              ut non illa facile postmodum nubere possit; et post hoc est adulterium, quod est
              concubitus ad illam quae non potest duci in uxorem, dum vir ejus vivit; et post hoc
              est incestus, qui committitur cum illa quae simpliciter uxor esse non potest; et post
              hoc est raptus, qui matrimonio contrariatur non solum quantum ad essentiam, sed etiam
              quantum ad causam. Et hic est ordo eorum secundum genus suum consideratorum. Tamen
              potest quandoque hic ordo variari secundum diversas circumstantias. Omnium tamen horum
              gravius est peccatum contra naturam.</p>
            <p xml:id="ta-l4d41q1-d1e695">Ad primum ergo dicendum, quod adulterium non solum est peccatum quia est contra
              castitatem, sed quia est contra jus divinum quod habet vir in uxorem.</p>
            <p xml:id="ta-l4d41q1-d1e698">Ad secundum dicendum, quod quamvis non possit dispensari quod aliquis ducat in uxorem
              illam cum qua committit adulterium vivente viro: tamen aliquo casu contingente potest
              eam in uxorem ducere absque dispensatione, scilicet post mortem viri: quia adulterium
              primum non dirimit matrimonium contractum nisi in aliquo casu, ut prius, dist. 35, in
              expositione litterae, dictum est.</p>
            <p xml:id="ta-l4d41q1-d1e701">Ad tertium dicendum, quod quamvis possit postmodum duci in matrimonium consentiente
              puella et parentibus; tamen quantum ad praesens pertinet, maxime a matrimonio distat,
              ut ex dictis patet.</p>
          </div>
        </div>
        <div xml:id="ta-l4d41q1-Dd1e706" type="articulus">
          <head xml:id="ta-l4d41q1-Hd1e708">Articulus 5</head>

          <head xml:id="ta-l4d41q1-Hd1e711" type="question-title">Utrum conjugium quod inter affines vel consanguineos est
            contractum, semper sit per divortium dirimendum</head>

          <div xml:id="ta-l4d41q1-Dd1e714">
            <head xml:id="ta-l4d41q1-Hd1e716">Quaestiuncula 1</head>
            <p xml:id="ta-l4d41q1-d1e719">Ad quintum sic proceditur. Videtur quod conjugium quod inter affines vel
              consanguineos est contractum, non semper sit per divortium dirimendum. Quia quos
              conjunxit Deus, homo separare non debet. Cum ergo Deus facere intelligatur quod
              Ecclesia facit, quae quandoque tales ignoranter conjungit; videtur quod si postmodum
              in notitiam veniant, non sint separandi.</p>
            <p xml:id="ta-l4d41q1-d1e722">Praeterea, favorabilius est vinculum matrimonii quam dominii. Sed homo per longi
              temporis praescriptionem acquirit dominium in re cujus non erat dominus. Ergo per
              diuturnitatem temporis matrimonium ratificatur, etiam si prius ratum non fuit.</p>
            <p xml:id="ta-l4d41q1-d1e725">Praeterea, de similibus simile est judicium. Sed si matrimonium esset dirimendum
              propter consanguinitatem, tunc in casu illo quando duo fratres habent duas sorores in
              uxores, si unus separatur propter consanguinitatem, et alius separari deberet pari
              ratione; quod non videtur. Ergo matrimonium non est separandum propter
              consanguinitatem vel affinitatem.</p>
            <p xml:id="ta-l4d41q1-d1e728">Sed contra, consanguinitas et affinitas impediunt contrahendum, et dirimunt
              contractum. Ergo si probatur consanguinitas vel affinitas, separandi sunt, si de facto
              contraxerint.</p>

          </div>
          <div xml:id="ta-l4d41q1-Dd1e732">
            <head xml:id="ta-l4d41q1-Hd1e734">Quaestiuncula 2</head>
            <p xml:id="ta-l4d41q1-d1e737">Ulterius. Videtur quod ad separationem matrimonii quod est inter affines et
              consanguineos contractum non sit procedendum per viam accusationis. Quia accusationem
              inscriptio praecedit, qua aliquis se ad talionem obligat, si in probatione defecerit.
              Sed haec non requiruntur quando agitur de matrimonii separatione. Ergo accusatio ibi
              locum non habet.</p>
            <p xml:id="ta-l4d41q1-d1e740">Praeterea, in causa matrimonii audiuntur solum propinqui, ut in littera dicitur. Sed
              in accusationibus audiuntur etiam extranei. Ergo in causa separationis matrimonii non
              agitur per viam accusationis.</p>
            <p xml:id="ta-l4d41q1-d1e743">Praeterea, si matrimonium accusari deberet, tunc praecipue hoc esset faciendum quando
              minus difficile est quod separetur. Sed hoc est quando sunt tantum sponsalia
              contracta: tunc autem non accusatur matrimonium. Ergo nunquam de cetero debet fieri
              accusatio.</p>
            <p xml:id="ta-l4d41q1-d1e746">Praeterea, ad accusandum non praecluditur alicui via per hoc quod non statim accusat.
              Sed hoc fit in matrimonio: quia si primo tacuit quando matrimonium contrahebatur, non
              potest postea matrimonium accusare, nisi quasi suspectus. Ergo et cetera.</p>
            <p xml:id="ta-l4d41q1-d1e750">Sed contra, omne illicitum potest accusari. Sed matrimonium affinium vel
              consanguineorum est illicitum. Ergo de eo potest esse accusatio.</p>

          </div>
          <div xml:id="ta-l4d41q1-Dd1e754">
            <head xml:id="ta-l4d41q1-Hd1e756">Quaestiuncula 3</head>
            <p xml:id="ta-l4d41q1-d1e759">Ulterius. Videtur quod in tali causa non sit procedendum per testes sicut in aliis
              causis. Quia in aliis causis adducuntur ad testificandum quicumque sunt omni
              exceptione majores. Sed hic non admittuntur extranei, quamvis sint omni exceptione
              majores. Ergo et cetera.</p>
            <p xml:id="ta-l4d41q1-d1e762">Praeterea, testes suspecti de privato odio vel amore, a testimonio repelluntur. Sed
              maxime possunt propinqui esse suspecti de amore respectu unius partis, et odio ad
              partem alteram. Ergo non est audiendum eorum testimonium.</p>
            <p xml:id="ta-l4d41q1-d1e765">Praeterea, matrimonium est favorabilius quam aliae causae, in quibus de rebus pure
              corporalibus agitur. Sed in illis non potest esse idem accusator et testis. Ergo nec
              in matrimonio; et ita videtur quod non convenienter in ista causa per testes
              procedatur.</p>
            <p xml:id="ta-l4d41q1-d1e768">Sed contra, testes inducuntur in causis, ut super his de quibus dubitatur, fiat
              judici fides. Sed ita facienda est judici fides in causa ista sicut in aliis causis,
              quia non debet praecipitare sententiam de eo quod non constat. Ergo procedendum est
              hic ex testibus, sicut in aliis causis.</p>
          </div>
          <div xml:id="ta-l4d41q1-Dd1e773">
            <head xml:id="ta-l4d41q1-Hd1e775">Quaestiuncula 1</head>
            <p xml:id="ta-l4d41q1-d1e778">Respondeo dicendum ad primam quaestionem, quod cum omnis concubitus praeter legitimum
              matrimonium sit peccatum mortale, quod Ecclesia omnibus modis impedire conatur, ad
              ipsam pertinet eos inter quos non potest esse verum matrimonium, separare, et
              praecipue consanguineos et affines, qui sine incestu contrahere non possunt
              carnaliter.</p>
            <p xml:id="ta-l4d41q1-d1e781">Ad primum ergo dicendum, quod quamvis Ecclesia dono et auctoritate divina fulciatur;
              tamen inquantum est hominum congregatio, aliquid ex defectu humano in actibus ejus
              provenit, quod non est divinum; et ideo illa conjunctio quae fit in facie Ecclesiae
              impedimentum ignorantis, non habet inseparabilitatem ex auctoritate divina, sed est
              contra auctoritatem divinam errore humano inducta, quae excusat a peccato, cum sit
              error facti, quamdiu manet; et propter hoc quando impedimentum ad notitiam Ecclesiae
              venit, debet praedictam conjunctionem separare.</p>
            <p xml:id="ta-l4d41q1-d1e784">Ad secundum dicendum, quod illa quae sine peccato esse non possunt, nulla
              praescriptione firmantur: quia, ut Innocentius dicit, diuturnitas temporis non minuit
              peccatum, sed auget. Nec ad hoc facit aliquid favor matrimonii, quod inter illegitimas
              personas esse non poterat.</p>
            <p xml:id="ta-l4d41q1-d1e787">Ad tertium dicendum, quod res inter alios acta alii non praejudicat in foro
              contentioso; unde quamvis unus frater repellatur a matrimonio unius sororum ex causa
              consanguinitatis, non propter hoc separat Ecclesia aliud matrimonium quod non
              accusatur. Sed in foro conscientiae non oportet quod semper obligetur ad hoc alius
              frater ad dimittendum uxorem suam: quia frequenter tales accusationes ex malevolentia
              procedunt, et per falsos testes probantur. Unde non oportet quod conscientiam suam
              informet ex his quae sunt circa aliud matrimonium facta. Sed distinguendum videtur in
              hoc. Quia aut habet certam scientiam de impedimento matrimonii, aut opinionem, aut
              neutrum. Si primo modo, nec exigere nec reddere debitum debet. Si secundo, debet
              reddere, sed non exigere. Si tertio, potest et reddere et exigere.</p>

          </div>
          <div xml:id="ta-l4d41q1-Dd1e791">
            <head xml:id="ta-l4d41q1-Hd1e793">Quaestiuncula 2</head>
            <p xml:id="ta-l4d41q1-d1e796">Ad secundam quaestionem dicendum, quod accusatio ad hoc est instituta ne aliquis
              sustineatur quasi innocens qui culpam habet. Sicut autem ex ignorantia facti contingit
              quod aliquis homo reputatur innocens qui in culpa est; ita ex ignorantia alicujus
              circumstantiae contingit quod aliquod factum reputatur licitum quod illicitum est; et
              ideo, sicut homo accusatur quandoque, ita et factum ipsum accusari potest; et sic
              matrimonium excusatur quando propter ignorantiam impedimenti aestimatur legitimum quod
              est illegitimum.</p>
            <p xml:id="ta-l4d41q1-d1e799">Ad primum ergo dicendum, quod obligatio ad poenam talionis habet locum quando
              accusatur persona de crimine, quia tunc agitur ad punitionem ejus. Sed quando
              accusatur factum, tunc non agitur ad poenam facientis, sed ad impediendum hoc quod est
              illicitum. Et ideo in matrimonio accusator non se obligat ad aliquam poenam; sed talis
              accusatio potest et verbo et scripto fieri, ita quod exprimatur et persona accusans
              matrimonium quod accusatur, et impedimentum propter quod accusatur.</p>
            <p xml:id="ta-l4d41q1-d1e802">Ad secundum dicendum, quod extranei non possunt scire consanguinitatem nisi per
              consanguineos, de quibus probabilius est quod sciant; unde quando ipsi tacent,
              suspicio habetur contra extraneum quia ex malevolentia procedat, nisi per
              consanguineos probare voluerit; unde repellitur ab accusatione, quando sunt
              consanguinei qui tacent, et per quos probari non potest. Sed consanguinei,
              quantumcumque sint propinqui, non repelluntur ab accusatione, quando accusatur
              matrimonium propter aliquod impedimentum perpetuum, quod impedit contrahendum, et
              dirimit contractum. Sed quando accusatur ex hoc quod dicitur non fuisse contractum,
              tunc parentes tamquam suspecti sunt repellendi, nisi ex parte illius qui est inferior
              dignitate et divitiis, de quibus probabiliter aestimari potest quod libenter vellent
              quod matrimonium staret.</p>
            <p xml:id="ta-l4d41q1-d1e805">Ad tertium dicendum, quod cum matrimonium nondum est contractum, sed sponsalia
              tantum, non potest accusari, quia non accusatur quod non est; sed potest denuntiari
              impedimentum, ne matrimonium contrahatur.</p>
            <p xml:id="ta-l4d41q1-d1e809">Ad quartum dicendum, quod ille qui primo tacuit, quandoque auditur postea, si velit
              matrimonium accusare, quandoque repellitur; quod patet ex decretali quae sic dicit:
                <quote xml:id="ta-l4d41q1-Qd1e811">si post contractum matrimonium aliquis apparet accusator, cum non prodierit
                in publicum, quando secundum consuetudinem in Ecclesiis edebantur, utrum vox suae
                debeat accusationis admitti, merito quaeri potest. Super quo respondemus, quod si
                tempore denuntiationis praemissae is qui jam conjunctos impetit, extra diocesim
                existebat, vel alias denuntiatio ad ejus non potuit notitiam pervenire, utputa si
                nimio infirmitatis fervore laborans sanae mentis patiebatur exilium, vel in annis
                erat tam teneris constitutus quod ad comprehensionem talium ejus aetas sufficere non
                valebat, seu alia causa legitima fuerit impeditus; ejus accusatio debet audiri:
                alioquin, tamquam suspectus, esset proculdubio repellendus, nisi juramento
                firmaverit quod post didicerit ea quae objecerit, et ad hoc ex malitia non
                procedat</quote>.</p>

          </div>
          <div xml:id="ta-l4d41q1-Dd1e816">
            <head xml:id="ta-l4d41q1-Hd1e818">Quaestiuncula 3</head>
            <p xml:id="ta-l4d41q1-d1e821">Ad tertiam quaestionem dicendum, quod in hac causa oportet quod per testes veritas
              patefiat, sicut et in aliis. Tamen, ut juristae dicunt, in hac causa multa specialia
              inveniuntur; scilicet quod idem potest esse accusator et testis; et quod non juratur
              de calumnia, cum sit quasi causa spiritualis; et quod consanguinei admittuntur ad
              testificandum; et quod non observatur omnino ordo judiciarius, quia tali denuntiatione
              facta contumax potest excommunicari lite non contestata; et valet hic testimonium de
              auditu, et post publicationem testium testes possunt induci. Et hoc totum est ut
              peccatum impediatur, quod in tali conjunctione esse potest.</p>
            <p xml:id="ta-l4d41q1-d1e824">Et per hoc patet solutio ad objecta.</p>
          </div>
        </div>
        <div xml:id="ta-l4d41q1-Dd1e829">
          <head xml:id="ta-l4d41q1-Hd1e831">Expositio textus</head>
          <p xml:id="ta-l4d41q1-d1e834"><quote xml:id="ta-l4d41q1-Qd1e835">Illud etiam non est praetermittendum quod Gregorius Venerio episcopo
              scripsit</quote>. Totum est abrogatum per nova jura; sed etiam gradus consanguinitatis
            et affinitatis sunt restricti usque ad gradum quartum. <quote xml:id="ta-l4d41q1-Qd1e838">Et est sciendum, quod
              Ecclesia infra praedictos gradus consanguinitatis conjunctos separat</quote>.
            Sciendum, quod cum Ecclesia non intendat privare aliquem jure suo, si decepta per falsos
            testes separaverit matrimonium, altera personarum expoliata vi, juste debet ei fieri
            restitutio, etiam si altera votum emisisset religionis, ita tamen quod ei non liceret
            petere debitum, sed solum reddere. Quando autem mulier ad reintegrationem matrimonii
            agit, distinguendum est. Quia si agit petitorio, ut scilicet ei detur aliquis vir, qui
            cum ea contraxit, antequam fiat restitutio, tractabitur de exceptione ex parte mariti
            proposita. Si autem agat possessorio, primo restituendus est sibi vir quam exceptio
            praedicta tractetur; et eadem ratio est, si vir agat. Sed excipiuntur ab utroque
            communiter quinque casus. Primus est, quando vir excipiendo proponit publicam
            fornicationem uxoris. Secundus, quando proponit gradum consanguinitatis jure divino
            prohibitum; tamen si differatur, oportet fieri restitutionem per sententiam; sed ille
            non tenebitur reddere debitum, si habeat conscientiam de consanguinitate praedicta.
            Tertius, si objiciatur exceptio rei judicatae, a qua non est appellatum. Quartus, quando
            est tanta saevitia viri, quod non potest sufficiens cautio adhiberi, puta quod vir
            persequitur uxorem odio capitali. Quintus est, quando ille qui agit, spoliavit alium
            sine causa.</p>
        </div>
      </div>
    </body>
  </text>
</TEI>