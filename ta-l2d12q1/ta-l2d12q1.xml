<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber II, Distinctio 12, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber II, Distinctio 12, Quaestio 1</title>
          <date when="2016-03-17">March 17, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-17">March 17, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d12q1">
        <head xml:id="ta-l2d12q1-Hd1e89">Quaestio 1</head>

        <div xml:id="ta-l2d12q1-Dd1e92">
          <head xml:id="ta-l2d12q1-Hd1e94">Prooemium</head>
          <p xml:id="ta-l2d12q1-d1e97">In parte praecedenti determinavit Magister de natura pure corporali, quantum pertinet
            ad theologi considerationem, scilicet secundum quod a Deo in operibus sex dierum
            primitus instituta est. Dividitur autem in partes tres: in prima determinat
            institutionem corporalis naturae, quantum ad opus creationis; in secunda quantum ad opus
            distinctionis, 13 dist., ibi: <quote xml:id="ta-l2d12q1-Qd1e99">prima autem distinctionis operatio fuit formatio
              lucis</quote>; in tertia quantum ad opus ornatus, 15 dist., ibi: <quote xml:id="ta-l2d12q1-Qd1e102">sequitur:
              dixit Deus: fiant luminaria in firmamento caeli</quote>. Prima in duas: in prima
            determinat de opere creationis secundum se; in secunda per comparationem ad alia opera,
            ibi: <quote xml:id="ta-l2d12q1-Qd1e105">nunc superest ut dispositionem illam qualiter perfecta sit ordine
              persequamur</quote>. Prima in duas: in prima ponit diversas opiniones de opere
            creationis; in secunda sequitur propositum secundum alteram illarum, ibi:
              <quote xml:id="ta-l2d12q1-Qd1e108">secundum hanc itaque traditionem, ordinem atque modum creationis formationisque
              rerum inspiciamus</quote>. Circa primum duo facit: primo dicit de quo est intentio, et
            tangit opinionum diversitatem; secundo explicat eas, ibi: <quote xml:id="ta-l2d12q1-Qd1e111">quidam namque sanctorum
              patrum (...) super hoc quasi adversa scripsisse videntur. Secundum hanc utique
              traditionem, ordinem atque modum creationis formationisque rerum inspiciamus</quote>.
            Hic prosequitur opus creationis secundum alteram dictarum opinionum; et circa hoc duo
            facit: primo manifestat creationem materiae primo creatae quantum ad nomen quo in
            Scripturis nominatur; secundo quantum ad ipsius conditionem, ibi: <quote xml:id="ta-l2d12q1-Qd1e115">de qua prius
              quam tractemus, duo nobis discutienda occurrunt</quote>. Circa primum duo facit: primo
            manifestat propositum; secundo dubitationem excludit, ibi: <quote xml:id="ta-l2d12q1-Qd1e118">attende quod hic dicit
              Augustinus, tenebras non esse aliquid. De qua prius quam tractemus, duo nobis
              discutienda sunt</quote>. Hic ostendit materiae primo creatae conditionem: et primo
            quantum ad formam; secundo quantum ad locum, ibi: <quote xml:id="ta-l2d12q1-Qd1e121">nunc superest quod secundo
              proponebatur explicare. Nunc superest ut dispositionem illam qualiter perfecta sit,
              ordine prosequamur</quote>. Hic determinat de opere creationis per comparationem ad
            alia opera; et circa hoc duo facit: primo ponit operis universalitatem; secundo ponit
            divinorum operum distinctionem, ibi: <quote xml:id="ta-l2d12q1-Qd1e124">quatuor enim modis (...) operatur
              Deus</quote>. Circa partem istam quinque quaeruntur: 1 utrum omnium corporalium sit
            una materia; 2 utrum omnia corpora sint simul creata in speciebus suis distincta; 3 si
            simul distinctionem receperunt, quomodo accipiendi sunt dies qui in principio Genesis
            numerantur; 4 si non simul distincta sunt, qualis fuit illa informis materia; 5 de
            numero quatuor coaevorum.</p>
        </div>
        <div xml:id="ta-l2d12q1-Dd1e129" type="articulus">
          <head xml:id="ta-l2d12q1-Hd1e131">Articulus 1</head>

          <head xml:id="ta-l2d12q1-Hd1e134" type="question-title">Utrum omnium corporalium sit eadem materia</head>

          <p xml:id="ta-l2d12q1-d1e137">Ad primum sic proceditur. Videtur quod omnium corporalium sit materia una. Quorumcumque
            enim est forma unius rationis, eorum est una materia communis, eo quod proprius actus in
            propria potentia fit, ut dicit philosophus. Sed forma corporeitatis est unius rationis
            in omnibus corporibus. Ergo videtur quod una materia sit superiorum et inferiorum
            corporum.</p>
          <p xml:id="ta-l2d12q1-d1e140">Praeterea, in littera dicitur, quod ex materia informi primo creata omnia corpora, in
            formas distinctas formata sunt per opus distinctionis et ornatus. Ergo omnium corporum
            est una materia.</p>
          <p xml:id="ta-l2d12q1-d1e143">Praeterea quorumcumque est resolutio actu vel intellectu in unum et idem sicut in
            subjectum primum, eorum est materia una. Sed omnia corpora sunt hujusmodi. Ergo et
            cetera. Probatio mediae. Illud in quo stat ultima resolutio omnium, est simplex materia
            sine aliqua forma: quia quamdiu invenitur aliqua forma in materia, contingit ulterius
            resolvere. Sed in materia quae est sine omni forma, non est aliqua diversitas: quia
            principium distinctionis materiae est ex parte formae. Ergo omnium corporum resolutio
            stat in uno ultimo.</p>
          <p xml:id="ta-l2d12q1-d1e147">Praeterea, philosophus in 1 Phys., unam tantum materiam primam ponit. Cum ergo in illo
            Lib. de mobili in communi determinetur, videtur quod omnium corporum mobilium sit una
            materia.</p>
          <p xml:id="ta-l2d12q1-d1e150">Praeterea, secundum philosophum in 2 Met., necesse est imaginari materiam in re mota.
            Ergo quaecumque conveniunt in aliquo motu, videntur in materia convenire. Sed loci
            mutatio communis est superioribus et inferioribus corporibus. Ergo et materia.</p>
          <p xml:id="ta-l2d12q1-d1e153">Sed contra, quorumcumque non est una potentia, nec una materia: quia sicut forma est
            actus, ita materia est potentia. Sed corporum inferiorum et superiorum non est potentia
            eadem: quia, secundum philosophum, in inferioribus est potentia ad esse, sed in
            superioribus tantum ad ubi. Ergo videtur quod non eorum tantum sit una materia.</p>
          <p xml:id="ta-l2d12q1-d1e156">Praeterea, in quocumque invenitur aliquid, oportet invenire illud a quo nunquam
            separatur. Sed materia prima quae est in inferioribus, nunquam separatur a privatione
            formae: quia quandocumque est sub forma una, adjungitur sibi privatio formae alterius;
            privatio autem adjuncta materiae, inducit corruptibilitatem. Ergo videtur quod materia
            prima inferiorum corporum non inveniatur in corporibus caelestibus per suam naturam
            incorruptibilibus.</p>
          <p xml:id="ta-l2d12q1-d1e159">Respondeo dicendum, quod super hoc invenitur duplex philosophorum opinio, quarum
            utraque sectatores habet. Avicenna enim, videtur ponere unam materiam esse omnium
            corporum, argumentum ex ratione corporeitatis assumens, quae cum sit unius rationis, una
            sibi materia debetur. Hanc autem positionem Commentator improbare intendit in Princ.
            caeli et mundi et in pluribus aliis locis, ex eo quod cum materia, quantum in se est,
            sit in potentia ad omnes formas, nec possit esse sub pluribus simul, oportet quod
            secundum quod est sub una inveniatur in potentia ad alias. Nulla autem potentia passiva
            invenitur in natura cui non respondeat aliqua potentia activa, potens eam in actu
            reducere; alias talis potentia frustra esset. Unde cum non inveniatur aliqua potentia
            naturalis activa quae substantiam caeli in actum alterius formae reducat, quia non habet
            contrarium, sicut motus ostendit, quia motui naturali ejus, scilicet circulari, non est
            aliquid contrarium, ut dicitur in 1 caeli et mundi, oportet quod in ipso nihil
            inveniatur de materia prima inferiorum corporum. Nec potest dici, quod materiae prout
            est sub forma caeli, tota potentia terminetur, ita quod nihil remaneat in eadem potentia
            ad aliam formam; non enim terminatur potentia nisi per adeptionem formae, ad quam erat
            in potentia; unde, cum materia prima secundum se considerata sit in potentia ad omnes
            formas naturales, non poterit tota ejus potentia terminari nisi per adeptionem omnium
            formarum. Non enim una forma recepta in materia (etiam si sit nobilior et magis
            perfecta) tollit potentiam ad formam aliam minus nobilem; materia enim sub forma ignis
            existens, adhuc remanet in potentia ad formam terrae. Unde etsi forma caeli sit
            nobilissima, nihilominus tamen, recepta in materia prima, non terminabit totam potentiam
            ejus, nisi simul cum ipsa recipiantur omnes aliae formae; quod est impossibile. Et
            praeterea si poneretur quod forma caeli per suam perfectionem, totam materiae potentiam
            terminaret, adhuc oporteret quod materia stans sub forma elementari, esset in potentia
            ad formam caeli, et reduceretur in actum per actionem virtutis caelestis; et ita caelum
            esset generabile et corruptibile. Et ideo ipse vult, quod nullo modo in materia
            conveniant superiora et inferiora corpora: et hoc videtur probabilius, et magis consonum
            dictis philosophi. Nec dico, sicut quidam dicunt, quod conveniunt in materia, si sumatur
            pro fundamento primo, quod nec est album nec est nigrum, ut dicitur in 1 Metaph., sed
            differunt in materia, secundum quod materia determinatur per motum: diversitas enim
            motus est signum diversitatis materiae, et non causa, sed e converso: quia motus est
            actus existentis in potentia; unde oportet quod ubi invenitur una materia per essentiam,
            inveniatur potentia respectu ejusdem motus, secundum quod materia est in potentia ad
            plura.</p>
          <p xml:id="ta-l2d12q1-d1e162">Ad primum ergo dicendum, quod corporeitas secundum intentionem logicam univoce in
            omnibus corporibus invenitur; sed secundum esse considerata, non potest esse unius
            rationis in re corruptibili et incorruptibili: quia non similiter se habent in potentia
            essendi, cum unum sit possibile ad esse et ad non esse, et alterum non: et per modum
            istum dicit philosophus in 10 Metaph., quod de corruptibili et incorruptibili nihil
            commune dicitur, nisi communitate nominis; et per hoc Commentator ibidem hanc rationem
            solvit.</p>
          <p xml:id="ta-l2d12q1-d1e166">Ad secundum dicendum, quod sicut omnes res, prout modo sunt in suo complemento,
            dicuntur unus mundus, vel unum universum; ita etiam, prout erant informes ex defectu
            ultimi complementi, dicebantur una materia informis; non quidem per continuitatem,
            tamquam omnia ex una materia numero facta sint.</p>
          <p xml:id="ta-l2d12q1-d1e169">Ad tertium dicendum, quod secundum Avicennam, non est quaerenda differentia per aliquos
            actus nisi in illis quae in una potentia conveniunt: species enim quae conveniunt in una
            potentia generis, distinguuntur specificis differentiis; sed ipsae differentiae quae non
            conveniunt in genere, sic quod genus sit pars essentiae earum, seipsis distinguuntur:
            similiter etiam genera generalissima non dividuntur aliquibus differentiis, sed seipsis:
            similiter etiam composita quae conveniunt in materia distinguuntur per formas diversas;
            sed diversae materiae seipsis distinguuntur secundum analogiam ad diversos actus, prout
            in eis diversa ratio possibilitatis invenitur.</p>
          <p xml:id="ta-l2d12q1-d1e172">Ad quartum dicendum, quod philosophus in libris Phys. nondum probaverat esse quintam
            essentiam, quod in principio caeli et mundi demonstrat; et ideo in libris Phys. nihil
            determinat de his quae sunt propria illi essentiae, propter quod etiam tractatum de
            infinito replicat, ut Commentator in 1 caeli et mundi recitat.</p>
          <p xml:id="ta-l2d12q1-d1e175">Ad quintum dicendum, quod sicut in 1 de Gen. dicitur, materia est immediate subjectum
            generationis et corruptionis; aliorum autem motuum per prius et posterius, tanto plus
            quanto illud secundum quod est mutatio, majorem perfectionem motus praesupponit: et ideo
            in illis tantum est unitas materiae primae quae in generatione et corruptione
            conveniunt, et per consequens etiam illa quae conveniunt in tribus motibus, scilicet
            augmento et diminutione et alteratione, secundum quod augmentum et diminutio non est
            sine generatione et corruptione, quae etiam alterationis terminus est. Sed loci mutatio,
            ut in 8 Phys. probatur, est maxime perfecta, quia nihil variat de eo quod est intraneum
            rei; unde subjectum hujus motus est ens completum in esse primo, et in omnibus
            proprietatibus intraneis rei; et talis motus convenit corpori caelesti; et ideo materia
            ejus est sicut subjectum completum in istis inferioribus, ut dicit Commentator in Lib.
            de substantia orbis; unde remanet communitas materiae secundum analogiam tantum.</p>
        </div>
        <div xml:id="ta-l2d12q1-Dd1e179" type="articulus">
          <head xml:id="ta-l2d12q1-Hd1e181">Articulus 2</head>

          <head xml:id="ta-l2d12q1-Hd1e184" type="question-title">Utrum omnia sint creata simul, et distincta per species</head>

          <p xml:id="ta-l2d12q1-d1e187">Ad secundum sic proceditur. Videtur quod omnia sint simul creata, et distincta per
            species. Primo per hoc quod habetur Eccle. 18, 1: <quote xml:id="ta-l2d12q1-Qd1e189">qui vivit in aeternum, creavit
              omnia simul</quote>.</p>
          <p xml:id="ta-l2d12q1-d1e193">Praeterea, magis distat spiritualis et corporalis creatura, quam duae corporales. Sed
            spiritualis et corporalis simul facta esse ponuntur. Ergo multo fortius omnes
            corporales.</p>
          <p xml:id="ta-l2d12q1-d1e196">Praeterea, ut dicitur Deut. 32, 4, <quote xml:id="ta-l2d12q1-Qd1e198">Dei perfecta sunt opera</quote>; nec potest
            esse ratio quare perfectio ad tempus differretur, quam creatura per se consequi non
            poterat, nec ab alio nisi a Deo. Cum ergo creaturae secundum suas perfectiones in
            species distinguantur, videtur quod a principio sub distinctione specierum creata sint
            omnia.</p>
          <p xml:id="ta-l2d12q1-d1e203">Praeterea, opus creationis divinam potentiam manifestat. Sed potentiam agentis minus
            demonstrat effectus successive completus quam subito in sua perfectione productus. Ergo
            videtur quod a principio omnia simul distincta sint.</p>
          <p xml:id="ta-l2d12q1-d1e206">Praeterea, constat quod Deus totum opus unius diei in uno momento produxit. Ergo
            videtur ridiculum dicere, quod in toto die ab operando cessaverit usque ad principium
            alterius diei, quasi ex opere lassatus. Ergo videtur quod non per successiones dierum
            creaturae distinctae sint, sed a principio creationis.</p>
          <p xml:id="ta-l2d12q1-d1e209">Praeterea, partes universi dependent ab invicem, et praecipue inferiores a
            superioribus. Sed eorum quae dependent ab invicem, unum non est sine altero. Ergo
            videtur inconvenienter dici quod primo fuerit aqua et terra, et postmodum stellae factae
            sint.</p>
          <p xml:id="ta-l2d12q1-d1e212">Sed contra, Augustinus dicit, <quote xml:id="ta-l2d12q1-Qd1e214" source="http://scta.info/resource/Augustine_DeGenesiAdLitteram_2_5_9_a">quod major est hujus Scripturae auctoritas quae habetur
            in principio Genesis, quam omnis humani ingenii perspicacitas</quote>. Sed ibi scriptum est, per
            senarium dierum creaturas distinctas esse. Ergo videtur quod ita necessarium sit
            ponere.</p>
          <p xml:id="ta-l2d12q1-d1e218">Praeterea, natura imitatur operationem creatoris. Sed in operatione naturali est
            processus de imperfecto ad perfectum. Ergo videtur quod etiam in operatione creatoris;
            et ita videtur quod non omnia simul distincta sint in ipso creationis principio.</p>
          <p xml:id="ta-l2d12q1-d1e221">Respondeo dicendum, quod quae ad fidem pertinent, dupliciter distinguuntur. Quaedam
            enim sunt per se substantia fidei, ut Deum esse trinum et unum, et hujusmodi: in quibus
            nulli licet aliter opinari; unde apostolus ad Gal. 1, dicit, quod si Angelus Dei aliter
            evangelizaverit quam ipse docuerat, anathema sit. Quaedam vero per accidens tantum,
            inquantum scilicet in Scriptura traduntur, quam fides supponit spiritu sancto dictante
            promulgatam esse: quae quidem ignorari sine periculo possunt ab his qui Scripturas scire
            non tenentur, sicut multa historialia: et in his etiam sancti diversa senserunt,
            Scripturam divinam diversimode exponentes. Sic ergo circa mundi principium aliquid est
            quod ad substantiam fidei pertinet, scilicet mundum incepisse creatum, et hoc omnes
            sancti concorditer dicunt. Quo autem modo et ordine factus sit, non pertinet ad fidem
            nisi per accidens, inquantum in Scriptura traditur, cujus veritatem diversa expositione
            sancti salvantes, diversa tradiderunt. Augustinus enim vult, in ipso creationis
            principio quasdam res per species suas distinctas fuisse in natura propria, ut elementa,
            corpora caelestia, et substantias spirituales; alia vero in rationibus seminalibus
            tantum, ut animalia, plantas, et homines, quae omnia postmodum in naturis propriis
            producta sunt in illo opere quo post senarium illorum dierum Deus naturam prius conditam
            administrat; de quo opere Joan. 5, 17, dicitur: <quote xml:id="ta-l2d12q1-Qd1e223">pater meus usque modo operatur,
              et ego operor</quote>; nec in distinctione rerum attendendum esse ordinem temporis,
            sed naturae et doctrinae. Naturae, sicut sonus praecedit cantum natura, sed non tempore;
            et ita quae naturaliter priora sunt, prius facta memorantur, sicut terra prius quam
            animalia, et aqua prius quam pisces, et sic de aliis. Doctrinae vero ordine, sicut patet
            in docentibus geometriam: quamvis enim partes figurae sine ordine temporis figuram
            constituant, tamen geometria docet constitutionem fieri protrahendo lineam post lineam:
            et hoc fuit exemplum Platonis, ut dicitur in principio caeli et Mun. Ita etiam et Moyses
            rudem populum de creatione mundi instruens, per partes divisit quae simul facta sunt.
            Ambrosius vero, et alii sancti ponunt ordinem temporis in distinctione rerum servatum:
            et haec quidem positio est communior, et magis consona videtur litterae quantum ad
            superficiem; sed prior est rationabilior, et magis ab irrisione infidelium sacram
            Scripturam defendens: quod valde observandum docet Augustinus super Genes. ad Litt.,
            libro 1, cap. 19, ut sic Scripturae exponantur, quod ab infidelibus non irrideantur; et
            haec opinio plus mihi placet; tamen utramque sustinendo, ad omnia argumenta respondendum
            est.</p>
          <p xml:id="ta-l2d12q1-d1e228">Ad primum ergo dicendum est, quod secundum Gregorium, dicuntur omnia simul creata per
            substantiam materiae, et non per speciem formae; vel etiam in sui similitudine, sicut
            anima rationalis, quae Angelis similis est, non ex materia propaganda.</p>
          <p xml:id="ta-l2d12q1-d1e231">Ad secundum dicendum, quod corporalia omnia communicant in materia, sive sit una, sive
            plures: et quia materia non praecedit compositum, ideo ut ordo temporis ordini naturae
            responderet, prius facta est materia corporalis, et deinde per formas distincta. Non
            autem corporalis natura ex spirituali producitur vel sicut ex materia, vel sicut ex
            efficiente; et ideo non est similis ratio.</p>
          <p xml:id="ta-l2d12q1-d1e234">Ad tertium dicendum, quod sicut creatura non habet esse ex se, ita nec perfectionem: et
            ideo ad utrumque ostendendum, voluit Deus ut creatura prius non esset, et postmodum
            esset; et similiter prius esset imperfecta, et postmodum perfecta.</p>
          <p xml:id="ta-l2d12q1-d1e237">Ad quartum dicendum, quod in creatione non tantum debet ostendi potentiae virtus; sed
            etiam sapientiae ordo, ut quae prius natura sunt, prius etiam instituantur.</p>
          <p xml:id="ta-l2d12q1-d1e240">Ad quintum dicendum, quod ad ostendendum diversam distinctorum naturam, voluit Deus ut
            unicuique rerum distinctioni dies unus responderet, et non ex aliqua necessitate vel
            lassitudine agentis.</p>
          <p xml:id="ta-l2d12q1-d1e243">Ad sextum dicendum, quod non est eadem natura rei jam perfectae, et prout est in suo
            fieri; et ideo quamvis natura mundi completi hoc exigat ut omnes partes essentiales
            universi sint simul, potuit tamen aliter esse ab ipsa mundi factione; sicut in homine
            perfecto non potest cor esse sine aliis partibus; et tamen in formatione embrionis, cor
            ante omnia membra generatur.</p>
          <p xml:id="ta-l2d12q1-d1e247">Ad septimum dicendum, quod auctoritati Scripturae in nullo derogatur, dum diversimode
            exponitur, salva tamen fide: quia majori veritate eam spiritus sanctus fecundavit quam
            aliquis homo adinvenire possit.</p>
          <p xml:id="ta-l2d12q1-d1e250">Ad octavum dicendum, quod hoc est ex imperfectione creaturae quod ex imperfecto ad
            perfectionem operando venit; quae proculdubio ultimam perfectionem daret, quantumcumque
            posset, servata tamen operis conditione: et ideo non oportet quod in hoc, divinum opus
            operationi creaturae sit simile.</p>
        </div>
        <div xml:id="ta-l2d12q1-Dd1e254" type="articulus">
          <head xml:id="ta-l2d12q1-Hd1e256">Articulus 3</head>

          <head xml:id="ta-l2d12q1-Hd1e259" type="question-title">Utrum distinctio dierum salvetur secundum expositionem
            Augustini</head>

          <p xml:id="ta-l2d12q1-d1e262">Ad tertium sic proceditur. Videtur quod secundum expositionem Augustini, dierum
            distinctio non salvetur. Dies enim nominat quoddam tempus. Sed in rerum formatione,
            secundum Augustinum, non fuit successio temporis. Ergo nec salvata est distinctio
            dierum.</p>
          <p xml:id="ta-l2d12q1-d1e265">Praeterea, cum dies ponat illuminationem quamdam, oportet quod dies intelligantur vel
            secundum illuminationem lucis corporalis, vel intellectualis. Sed non secundum lucem
            corporalem, quia hoc non facit dies nisi in pluribus revolutionibus, quae successione
            temporum complentur: nec iterum secundum lucem intellectualem, quia lux intellectualis
            creata non influit per modum irradiationis ad creationem rerum; sed ratio diei requirit
            irradiationem aliquam. Ergo videtur quod dies illi non convenienter assignentur.</p>
          <p xml:id="ta-l2d12q1-d1e268">Praeterea, in illuminatione spirituali non est invenire diversas partes. Sed diei
            assignantur diversae partes, scilicet mane et vespere. Ergo videtur quod non possint
            intelligi dies illi secundum illuminationem lucis spiritualis.</p>
          <p xml:id="ta-l2d12q1-d1e272">Si dicatur, quod mane hujus diei est secundum cognitionem rerum in verbo, vespere autem
            secundum cognitionem rerum in propria natura; contra: quia in illo dicitur res cognosci
            a quo similitudo rei accipitur. Sed Angeli non habent rerum cognitionem per
            similitudines a rebus acceptas, sed per species a verbo in eorum mentem influxas. Ergo
            tantum in verbo cognoscunt res creatas, et non in propria natura; et sic habent tantum
            mane, non vespere.</p>
          <p xml:id="ta-l2d12q1-d1e275">Praeterea, ubicumque est res, ibi potest cognosci. Sed res creata habet triplex esse,
            scilicet in verbo, et in mente Angeli, et in propria natura, quod significatur secundum
            Augustinum super Gen. ad Lit., per hoc quod dixit <quote xml:id="ta-l2d12q1-Qd1e277">fiat</quote> quantum ad esse
            rei in verbo; <quote xml:id="ta-l2d12q1-Qd1e280">factum est</quote> quantum ad esse rei in mente Angeli;
              <quote xml:id="ta-l2d12q1-Qd1e283">fecit</quote> quantum ad esse rei in propria natura. Ergo hujus diei debent
            tres partes assignari.</p>
          <p xml:id="ta-l2d12q1-d1e287">Praeterea, sicut quilibet dies usitatus habet vespere et mane, ita et meridiem. Ergo
            sicut assignatur cognitio matutina et vespertina, ita et meridiana.</p>
          <p xml:id="ta-l2d12q1-d1e290">Praeterea, omnes dies debent esse uniformes. Sed primae dici non assignatur mane, quia
            mane quod post vespere ponitur non potest esse mane a quo incipit primus dies, sed in
            quod terminatur; septima autem dies ponitur habere mane, ad quod terminatur sexta dies
            et non vespere. Ergo nec aliis diebus mane simul et vespere assignari debent.</p>
          <p xml:id="ta-l2d12q1-d1e293">Praeterea, de vespere in mane non transitur nisi per noctem. Sed de nocte nulla fit
            mentio. Ergo insufficienter traditur dierum ordo.</p>
          <p xml:id="ta-l2d12q1-d1e296">Respondeo dicendum, quod secundum Augustinum, illi sex dies sunt unus dies, sex rerum
            distinctionibus, secundum quas numeratur, simul praesentatus; sicut etiam unum verbum
            est quo omnia facta sunt, scilicet Dei filius; quamvis frequenter legatur: dixit Deus;
            et sicut illa opera salvantur in omnibus sequentibus quae ex eis propagantur operatione
            naturae, ita etiam illi sex dies manent in tota successione temporis. Quomodo autem hoc
            sit, videndum est. Natura angelica intellectualis est, et lux est; et si proprie lux
            est, oportet quod ejus illustratio dies dicatur. Angelica autem natura in principio
            conditionis rerum cognitionem earum accepit; et sic quodammodo lux intellectus ejus
            rebus creatis praesentabatur inquantum cognoscebantur; unde ipsa cognitio rerum dies
            dicitur; et secundum diversa genera cognitorum et ordinem distinguuntur et ordinantur
            dies: ut in primo die intelligatur formatio spiritualis creaturae per conversionem ad
            verbum; in secundo die formatio corporalis creaturae quantum ad superiorem partem, quae
            firmamentum dicitur; in tertia quantum ad inferiorem partem, scilicet terrae, aquae, et
            aeris vicini; in quarta superior pars, scilicet firmamentum ornatum; in quinta inferior
            quantum ad terram. Cum autem Deus sit lux plena, et tenebrae in eo non sint ullae, 1
            Joan. 1, cognitio ipsius Dei in se est plena lux; sed quia creatura ex hoc quod ex
            nihilo est, tenebras possibilitatis et imperfectionis habet, ideo cognitio qua creatura
            cognoscitur, tenebris admixta est. Potest autem cognosci dupliciter. Vel in verbo,
            secundum quod exit ab arte divina: et sic ejus cognitio matutina dicitur: quia sicut
            mane est finis tenebrarum et principium lucis; ita creatura a verbo etiam principium
            lucis sumit postquam prius non fuerat. Cognoscitur etiam prout est in natura propria
            existens; et talis cognitio dicitur vespertina propter hoc quod sicut vespere est
            terminus lucis, et tendit in noctem; ita et creatura in se subsistens, est terminus
            operationis verbi, quasi facta per verbum, et de se in tenebras defectus tendens, nisi
            verbo portaretur. Nihilominus haec cognitio dies dicitur; quia sicut in comparatione ad
            cognitionem verbi tenebrosa est, ita est lux in comparatione ad ignorantiam, quae omnino
            tenebra est; sicut vita justorum praesens, caliginosa dicitur respectu futurae gloriae,
            quae tamen lux est in comparatione ad vitam peccatorum: et sic attenditur quaedam
            circulatio inter mane et vespere, secundum quod Angelus seipsum cognoscens in propria
            natura, hanc cognitionem retulit ad verbum sicut ad finem, in quo sequentis operis
            cognitionem sumpsit in principio: et sic hujusmodi mane est finis diei praecedentis, et
            principium sequentis. Et haec quidem expositio subtilis et congrua est, dummodo lux et
            dies proprie in spiritualibus dicantur, et non metaphorice, ut Augustinus vult super
            Genes. ad Lit.; aliter enim esset expositio mystica, et non litteralis. Sed quia a
            pluribus negatur, ideo sustinentes cum Augustino quod omnia sunt simul creata et in
            species distincta, possumus dicere, quod dies accipiuntur secundum illustrationem lucis
            corporalis; ita tamen quod ordo dierum attendatur secundum ordinem eorum et
            distinctionem, in quae lux corporalis refulget: sicut enim omnium creaturarum naturalium
            cognitionem Angeli acceperunt, ita etiam lux in omnia corporalia se diffundit, ut
            Dionysius dicit, diversimode in diversis recepta, secundum diversitatem recipientium: et
            ideo sicut Augustinus distinguit sex dies secundum praesentationem lucis spiritualis,
            quae primo die facta dicitur, sex rerum generibus; ita secundum praesentationem lucis
            corporalis sex rerum generibus possunt eodem modo sex dies distingui sine distinctione
            temporis. Et quia periodus unicuique rei corporali secundum influentiam lucis
            praefigitur quasi inter duos terminos, cum quaelibet virtus corporalis finita sit; ideo
            illi termini mane et vespere dicuntur, ultra quos virtus rei non extenditur.</p>
          <p xml:id="ta-l2d12q1-d1e300">Ad primum ergo dicendum, quod dies etiam est pars temporis, et lucis effectus.
            Distinctio ergo primorum dierum non sumitur ex parte temporis, sed ex parte lucis,
            secundum quod diversa per lucem declarantur, vel quantum ad cognitionem angelicam, vel
            quantum ad influentiam lucis corporalis in diversa.</p>
          <p xml:id="ta-l2d12q1-d1e303">Ad secundum dicendum, quod lux illa et corporalis et spiritualis potest intelligi: et
            si intelligatur corporalis, dies distinguetur secundum diversa illuminata, et non
            secundum illuminationis tempus; si autem intelligatur spiritualis, non est per
            influentiam lucis ad res creandas, sed per fulgorem lucis ad res cognoscendas.</p>
          <p xml:id="ta-l2d12q1-d1e306">Ad tertium dicendum, quod partes diei secundum lucem spiritualem non sunt secundum
            diversa cognita, sed secundum diversos modos cognitionis ejusdem rei; et sicut dies non
            sunt successivi, quia Angelus in verbo simul diversa genera rerum intuetur: ita nec
            partes diei unius; quia simul videt in verbo creaturas, et in propria natura.</p>
          <p xml:id="ta-l2d12q1-d1e309">Ad quartum dicendum, quod non dicitur cognitio vespertina quae est rerum in propria
            natura ex eo quod ab ipsis rebus species sumant per quas cognoscant; sed quia per
            species quas a creatione receperunt, res cognoscunt, prout in propria natura
            subsistunt.</p>
          <p xml:id="ta-l2d12q1-d1e312">Ad quintum dicendum, quod species rerum primum habent esse in arte divina, quae est
            verbum: quod esse significatur cum dicitur: <quote xml:id="ta-l2d12q1-Qd1e314">dixit Deus, fiat</quote>, idest,
            verbum genuit, in quo erat ut fieret. Secundum esse habent in intelligentia angelica:
            quod significatur in hoc quod dicitur, <quote xml:id="ta-l2d12q1-Qd1e317">factum est</quote>, per influentiam verbi.
            Tertium esse habent in rebus: quod significatur in hoc quod dicitur,
              <quote xml:id="ta-l2d12q1-Qd1e320">fecit</quote>. Et ideo ista triplex distinctio non ponitur in productione lucis
            spiritualis, nec in formatione hominis, qui etiam intellectualis ponitur. Et sic etiam
            Angelus triplicem de rebus cognitionem habet, scilicet prout in verbo sunt, prout sunt
            in mente ejus, et prout sunt in propria natura. Quamvis autem nunquam cognoscat res in
            propria natura nisi per species quas habet apud se; tamen differt cognitio qua cognoscit
            prout sunt in seipso, et prout sunt in propria natura: potest enim intellectus converti
            ad speciem quam apud se habet, dupliciter: aut considerando ipsam secundum quod est ens
            quoddam in intellectu; et sic cognoscit de ea quod est intelligibile, vel universale,
            vel aliquid hujusmodi: aut secundum quod est similitudo rei: et sic intellectus
            consideratio non sistit in specie, sed per speciem transit in rem, cujus similitudo est;
            sicut oculus per speciem quae est in pupilla, videt lapidem: et est simile de imagine
            lapidea, quae potest considerari secundum quod est res quaedam, vel similitudo rei. Et
            ita patet quod duae cognitiones dictae differunt: sed utraque est vespertina: quia etiam
            esse ipsum intellectus Angeli creatura est, et in tenebras defectus tendens quantum in
            se est.</p>
          <p xml:id="ta-l2d12q1-d1e324">Ad sextum dicendum, quod cognitio meridiana non potest esse cognitio creaturae cui
            defectibilitatis tenebra admixta est, sed cognitio ipsius Dei, qui est plena lux: et
            ideo in operibus creationis meridies non nominatur.</p>
          <p xml:id="ta-l2d12q1-d1e328">Ad septimum dicendum, quod in prima die, secundum Augustinum, formatio narratur ipsius
            intellectualis naturae, cujus cognitio, esse ejus in propria natura naturaliter
            sequitur: et ideo sui ipsius cognitionem matutinam non habet, sed vespertinam. Similiter
            et septima dies pertinet ad quietem Dei in seipso ex omnibus operibus quae propter se
            fecit: et haec quies nullo defectu clauditur; et propter hoc in die illa vespere non
            nominatur.</p>
          <p xml:id="ta-l2d12q1-d1e331">Ad octavum dicendum, quod si Angelus, cognitione creaturae accepta, eam in laudem
            creatoris non referret, in ipsa creatura sistens, nox in eo fieret; hoc enim esset
            perverse frui creatura; hoc autem non convenit beatis Angelis, qui per lucem
            significantur; et ideo in illo dierum senario nox non commemoratur. Vel potest dici
            secundum aliam viam, quod mane et vespere ponuntur, quia sunt principia diei et noctis.
            Ibi autem ostenditur institutio principiorum naturae, ex quibus omnia propagata sunt; et
            ideo ponuntur extrema, relictis mediis.</p>
        </div>
        <div xml:id="ta-l2d12q1-Dd1e336" type="articulus">
          <head xml:id="ta-l2d12q1-Hd1e338">Articulus 4</head>

          <head xml:id="ta-l2d12q1-Hd1e341" type="question-title">Utrum prima materia fuerit informis</head>

          <p xml:id="ta-l2d12q1-d1e344">Ad quartum sic proceditur. Videtur quod prima materia informis erat. Illa enim materia
            communis erat omnibus elementis, quia ex illa omnia facta sunt. Sed elementa non
            conveniunt nisi in materia informi. Ergo prima materia omnino informis erat.</p>
          <p xml:id="ta-l2d12q1-d1e347">Praeterea, Augustinus dicit in Lib. Confess., ad Deum loquens: <quote xml:id="ta-l2d12q1-Qd1e349">docuisti, domine
              famulum tuum, quod prius quam ista faceres, non aliquid erat, nec species, nec
              color</quote> etc.; <quote xml:id="ta-l2d12q1-Qd1e352">nec tamen omnino nihil erat, quia informitas quaedam
              erat</quote>. Ergo prima materia omnino forma carebat.</p>
          <p xml:id="ta-l2d12q1-d1e356">Praeterea, si illa materia formam aliquam habebat, aut habebat formam corporis mixti,
            aut corporis simplicis. Sed non corporis mixti, quia sic esset mixtum prius corporibus
            simplicibus, quod esset consonum positioni Anaxagorae. Ergo oportet quod haberet formam
            corporis simplicis; et sic redibit opinio antiquorum naturalium, qui ponebant unum
            elementum omnium, vel ignem, vel aquam, vel aerem.</p>
          <p xml:id="ta-l2d12q1-d1e360">Si dicatur, quod non habebat aliquam harum formarum, sed aliam; contra: omne quod
            generatur, generatur ex suo contrario. Sed ex ista prima materia existente sub forma
            corporali, facta sunt elementa. Ergo oportet quod habuerit contrarietatem ad elementa
            quae ex ea facta sunt. Sed contrarietas primorum corporum non potest extendi ultra
            quaternarium numerum, ut in 2 de Gener. probatur. Ergo oportuit materiam illam esse sub
            forma alicujus quatuor elementorum, si fuit sub forma aliqua corporali; et ita unum
            tantum esset elementum primum: quod improbat philosophus. Oportuit ergo quod materia
            illa omnino fuerit informis.</p>
          <p xml:id="ta-l2d12q1-d1e363">Sed contra, omne esse est a forma. Si ergo materia prima fuit ante rerum distinctionem,
            oportet quod formam aliquam habuerit.</p>
          <p xml:id="ta-l2d12q1-d1e366">Praeterea, sicut se habet corpus naturale ad diversas figuras, ita se habet materia
            prima ad formas substantiales. Sed impossibile est esse aliquod corpus absque omni
            figura. Ergo impossibile est esse materiam absque omni forma.</p>
          <p xml:id="ta-l2d12q1-d1e369">Respondeo dicendum, quod materia prima dicitur dupliciter: vel ita quod primum importet
            ordinem naturae; vel ita quod importet ordinem temporis. Secundum quod importat ordinem
            naturae, materia prima est illud in quo ultimo stat resolutio corporum naturalium, quod
            oportet esse absque omni forma: quia omne subjectum quod habet formam, est divisibile in
            formam et subjectum formae: et ideo, quia omnis cognitio est per formam, haec materia
            prima est scibilis, ut dicit philosophus in 1 Phys., secundum analogiam tantum, prout
            dicimus illud esse materiam primam quod ita se habet ad omnia corpora sicut se habet
            lignum ad lectum: et quamvis materia prima sic accepta, non habeat aliquam formam partem
            essentiae suae, nunquam tamen dividitur ab omni forma, ut probat Avicenna in sua
            Metaph.: immo quando amittit unam formam, acquirit aliam, secundum quod corruptio unius
            est generatio alterius: et ideo materia prima sic accepta, non potuit esse duratione
            ante corpora ex ea formata. Alio modo dicitur materia prima secundum quod primum
            importat ordinem temporis: illud scilicet quod duratione praecessit ordinatam
            dispositionem partium mundi, qualis nunc cernitur, secundum eos qui ponunt mundum non
            semper fuisse, nec a principio creationis omnia distincta fore: et sic accipiendo primam
            materiam, oportuit eam habere aliquam formam. Sed circa hoc antiqui philosophi
            diversificati sunt. Quidam enim posuerunt eam esse totam sub una forma, ponentes unum
            elementorum omnium primam materiam esse, vel aliquid inter ea: et ex isto omnia generari
            constituunt densitate et raritate. Alii vero posuerunt eam sub pluribus formis, non
            tamen ordinatis ad invicem, sed quadam confusione permixtis, quae creatoris operatione
            ad ordinem et distinctionem reductae sunt: et hoc tamen diversimode posuerunt, ut
            philosophus narrat, quod ad praesens non pertinet. Et hae omnes positiones a philosopho
            sufficienter improbatae sunt. Moderni etiam in has duas vias dividuntur. Quidam enim
            ponunt materiam illam primam totam sub una forma creatam; sed ne in antiquum errorem
            labi videantur, ponunt illam formam non esse unum quatuor elementorum, sed aliquid quod
            se habet in via ad ea, ut imperfectum ad perfectum; sicut forma embrionis se habet ad
            animal completum. Sed hoc non potest similiter dici in elementis: quia, secundum
            Commentatorem, prima habilitas quae est in materia, est ad formam elementi. Unde non
            invenitur aliqua forma media inter materiam primam et formam elementi, sicut inveniuntur
            multa media inter materiam primam et formam animalis; quarum una alteri succedit,
            quousque ad ultimam perfectionem veniatur, intermediis multis generationibus et
            corruptionibus, ut Avicenna dicit. Et praeterea, cum tunc naturalia principia instituta
            fuerint, oporteret etiam nunc in naturali elementorum generatione advertere aliam formam
            ante formam elementi; quod est contra sensum: nisi forte dicatur secundum positionem
            libri fontis vitae, esse unam primam formam, et sic in materia primo inductam fore
            formam corporalem communem, et postmodum formas speciales distinctas. Sed hanc
            positionem Avicenna improbat, quia omnis forma substantialis dat esse completum in
            genere substantiae. Quidquid autem advenit postquam res est in actu, est accidens: est
            enim in subjecto quod dicitur ens in se completum. Unde oporteret omnes alias formas
            naturales esse accidentia; et sic rediret antiquus error, quod generatio idem est quod
            alteratio. Unde ipse vult quod ab eadem forma per essentiam, ignis sit ignis et corpus
            et substantia. Et ideo tenendo viam aliorum sanctorum, qui ponunt successionem in
            operibus sex dierum, videtur mihi dicendum, quod prima materia fuit creata sub pluribus
            formis substantialibus, et quod omnes formae substantiales partium essentialium mundi in
            principio creationis productae sunt: et hoc sacra Scriptura ostendit, quae caelum et
            terram et aquam in principio commemorat: et hoc etiam Magister dicere videtur, ponens in
            illa informi materia hoc terreum elementum in medio consistere, et aquas rariores fuisse
            in modum nebulae supra extensas. Sed dico, quod virtutes activae et passivae nondum in
            principio partibus mundi collatae fuerant, secundum quas postmodum distingui et ordinari
            dicuntur. Et hoc esse possibile patet, si sustinere volumus opinionem Avicennae, qui
            ponit elementa in mixto remanere secundum formas substantiales quantum ad primum esse,
            transmutari autem quantum ad secundum, scilicet quantum ad qualitates activas et
            passivas: est enim mixtio miscibilium alteratorum unio. Unde possibile est materiam esse
            sub forma substantiali sine hoc quod habeat qualitates activas et passivas in sui
            complemento: et sic cum esse primum naturaliter praecedat esse secundum, expressus est
            ordo naturae in successione temporis, dum res prius fiunt in esse primo quam
            perficiantur in esse secundo.</p>
          <p xml:id="ta-l2d12q1-d1e372">Ad primum ergo dicendum, quod illa materia prima quae una numero est in omnibus
            elementis ut pars essentiae eorum, est omnino informis in sua essentia considerata; sed
            haec non potuit elementa duratione praecedere; unde illa materia quae duratione
            praecessit, corporalis fuit, non una per unitatem essentiae, sed per similitudinem
            informitatis, quantum ad formas secundas.</p>
          <p xml:id="ta-l2d12q1-d1e375">Ad secundum dicendum, quod cum Augustinus non ponat ordinem durationis, sed naturae
            tantum; secundum ipsum oportet dicere, quod materia prima est omnino informis: quod non
            potest esse secundum aliorum positionem sanctorum.</p>
          <p xml:id="ta-l2d12q1-d1e379">Ad tertium dicendum, quod non habebat formam unam, sed plures; non quidem formas
            corporum mixtorum, quia hae consequuntur virtutes activas et passivas principiorum
            mundi, ex quibus essentialiter integratur.</p>
          <p xml:id="ta-l2d12q1-d1e382">Et per hoc patet responsio ad quartum.</p>
        </div>
        <div xml:id="ta-l2d12q1-Dd1e386" type="articulus">
          <head xml:id="ta-l2d12q1-Hd1e388">Articulus 5</head>

          <head xml:id="ta-l2d12q1-Hd1e391" type="question-title">Utrum quatuor coaeva convenienter assignentur</head>

          <p xml:id="ta-l2d12q1-d1e394">Ad quintum sic proceditur. Videtur quod inconvenienter assignentur quatuor coaeva,
            scilicet caelum Empyreum, angelica natura, materia quatuor elementorum, et tempus. Locus
            enim consequitur generationem rerum, sicut et tempus. Sed de loco nulla fit mentio inter
            prima creata. Ergo nec de tempore.</p>
          <p xml:id="ta-l2d12q1-d1e397">Praeterea, tempus est accidens quoddam. Sed de aliis accidentibus non fit mentio, sed
            intelliguntur cum suis subjectis creata. Ergo videtur quod nec de tempore debet
            fieri.</p>
          <p xml:id="ta-l2d12q1-d1e400">Praeterea, tempus est mensura motus primi mobilis. Sed primum mobile, scilicet
            firmamentum, factum est secundo die. Ergo tempus in principio creationis non fuit.</p>
          <p xml:id="ta-l2d12q1-d1e404">Praeterea, superiorum et inferiorum corporum non eadem est materia. Ergo videtur quod
            debeant esse sex, scilicet caelum Empyreum, materia firmamenti, materia quatuor
            elementorum et cetera.</p>
          <p xml:id="ta-l2d12q1-d1e407">Praeterea, in quolibet sex dierum dicitur: <quote xml:id="ta-l2d12q1-Qd1e409">dixit Deus, fiat</quote>, ut
            ostendatur, opus illius diei per verbum factum esse. Cum ergo informis materia per
            verbum facta sit, videtur quod in ejus creatione debeat dici: dixit Deus: fiat caelum et
            terra.</p>
          <p xml:id="ta-l2d12q1-d1e413">Respondeo dicendum ad hoc ultimum. Primo quod per opus creationis instituta est tota
            creatura quantum ad esse suum informe; unde quae non possunt duci ad unum informe
            principium, quod est materia, faciunt numerum in operatione creationis. Substantia enim
            et accidens non reducuntur in unam materiam, quia accidentis pars materia non est; et
            ideo non conveniunt in materia ex qua. Potest tamen dici aliquo modo accidens convenire
            cum substantia in materia in qua, secundum quod accidens est in substantia: et ideo
            illud accidens quod est sicut extra mensurando denominans, substantiae connumeratur,
            scilicet tempus. Similiter substantia spiritualis et corporalis non reducuntur in unam
            materiam, cum spiritualia materia careant; et ita connumerantur Angelis. Similiter etiam
            corporum caelestium et inferiorum non est una materia; et ideo numeratur caelum, et
            materia quatuor elementorum. Et sic oportet in creationis opere quatuor praedicta
            connumerari.</p>
          <p xml:id="ta-l2d12q1-d1e416">Ad primum ergo dicendum, quod locus est superficies corporis locantis; et ideo creatio
            loci cum creatione corporalis naturae intelligitur.</p>
          <p xml:id="ta-l2d12q1-d1e419">Ad secundum dicendum, quod accidentia quaedam denominant illud in quo sunt, sicut
            albedo; et talia intelliguntur creata in creatione suorum subjectorum, si sunt de illis
            quae esse primum consequuntur, ut figura et quantitas, et hujusmodi. Quaedam autem
            denominant etiam illud in quo non sunt ut in subjecto, sicut locus. Non enim est locus
            corporis continentis in quo est ut in subjecto, sed corporis contenti: et tempus est
            numerus omnium motuum, etsi primo ejus in quo est ut in subjecto, scilicet motus primi
            mobilis, per quem omnes alii numerantur, ut in 10 Metaph. dicitur. Sed tamen alia est
            ratio de tempore et de loco: quia locus est idem per essentiam quod superficies corporis
            locantis; tempus autem non est idem numero cum aliquo accidente in substantia fundato:
            et praeterea locus totum complementum suum habet in re; sed temporis ratio aliquo modo
            completur ex actione animae numerantis; unde magis habet rationem extrinseci quam locus;
            et ideo potius connumeratur primo creatis quam locus, vel aliud aliquod accidens. Et
            praecipue hoc factum puto ad removendum antiquum errorem philosophorum, qui tempus
            posuerunt aeternum, praeter Platonem, ut in 8 Physic. dicitur.</p>
          <p xml:id="ta-l2d12q1-d1e422">Ad tertium dicendum, quod motus caeli incepit secunda die; sed non omnia simul creata
            sunt; unde non potest intelligi de tempore quod est numerus motus primi mobilis; sed
            oportet quod vel per tempus significetur aevum, ut quidam dicunt, vel tempus large
            sumatur pro numero cujuscumque successionis, ut sic tempus primo creatum dicatur quod
            mensurat ipsam creationem rerum, qua post non esse, in esse res prodierunt.</p>
          <p xml:id="ta-l2d12q1-d1e426">Ad quartum dicendum, quod firmamentum secundum quosdam est de natura inferiorum
            corporum, et sic materia ejus intelligitur in materia quatuor elementorum; et sic solum
            caelum Empyreum erit alterius naturae, et quinta essentia. Sed si dicamus firmamentum
            esse quintam essentiam, tunc per caelum intelligitur Empyreum caelum, et caelum
            chrystallinum, et caelum sidereum; sed quantum ad naturam informem horum duorum: caelum
            enim Empyreum statim in sua creatione ultimum complementum habuit.</p>
          <p xml:id="ta-l2d12q1-d1e429">Ad quintum dicendum, quod verbum proprie loquendo importat rationem formae exemplaris
            ad creaturas, eo quod verbum est ars, ut Augustinus dicit; et ideo in senario dierum,
            ubi formatio creaturae narratur, convenienter mentio de verbo fit; ubi autem narratur
            productio informis materiae, filius ostenditur causa ut principium, et non ut verbum.
            Unde diversimode utrobique totius Trinitatis causalitas ostenditur. In creatione
            siquidem informis materiae designatur pater nomine Dei qui creavit, filius nomine
            principii, spiritus sanctus nomine proprio, cum dicitur <quote xml:id="ta-l2d12q1-Qd1e431">spiritus domini</quote>.
            In formatione vero rerum significatur pater ut dicens, filius ut verbum, spiritus
            sanctus ut benignitas, qua approbatur quod factum erat: eodem namque amore quo Deus
            voluit ut creatura fieret, ei placuit ut maneret.</p>
        </div>
        <div xml:id="ta-l2d12q1-Dd1e436">
          <head xml:id="ta-l2d12q1-Hd1e438">Expositio textus</head>
          <p xml:id="ta-l2d12q1-d1e441"><quote xml:id="ta-l2d12q1-Qd1e442">Quam nomine terrae, ut Augustinus ait contra Manichaeos, ideo appellavit Moyses,
              quia terra inter omnia elementa mundi minus est speciosa</quote>. Sciendum, quod
            secundum Augustinum, qui non ponit in distinctione rerum ordinem temporis, oportet quod
            materia prima intelligatur omnino informis, ut dictum est; et sic vocabitur nomine aquae
            vel terrae propter similitudinem tantum, ut dicatur terra propter carentiam formae
            (terra enim inter omnia elementa minus habet de specie, cum sit magis elementum
            grossum); aqua vero propter receptibilitatem formarum, quia humidum est bene receptibile
            et terminabile; sed abyssus dicitur ex hoc quod est turpis per accidens, ut in 1
            Physic., dicitur: abyssus enim dicitur ab a, quod est sine, et bysso, quod est genus
            lini candidissimi, idest sine candore; et hoc accidit materiae ratione privationis. Vel
            dicitur abyssus, quasi sine basi, de aliqua magna profunditate, et praecipuae aquarum,
            secundum Augustinum: et similiter materia prima abyssus dicitur, inquantum privatur
            forma, per quam esse substantificum recipit. Sed secundum alios sanctos possumus dicere,
            quod ad litteram erat sub forma substantiali terrae vel aquae. <quote xml:id="ta-l2d12q1-Qd1e445">Terra autem erat
              inanis et vacua</quote>. Si intelligitur per terram materia informis, sic oportet
            exponi receptibilitas materiae quodammodo esse similis receptibilitati loci, inquantum
            in una materia manente succedunt sibi diversae formae, sicut in uno loco diversa
            corpora; propter quod Plato locum et materiam idem esse dixit, ut in 4 Physic., dicitur:
            et ideo ea quae sunt loci, similitudinarie de materia dicuntur; ut materia dicatur
            inanis et vacua, secundum carentiam formae: sed vacua inquantum forma implet capacitatem
            materiae; inanis, inquantum forma est finis in quem tendit appetitus materiae. Si autem
            terra sumatur pro elemento adhuc informi, sic ad litteram dicitur vacua et inanis
            propter carentiam corporum mixtorum, quorum ipsa est locus, et ad quae quasi ad finem
            ordinatur. <quote xml:id="ta-l2d12q1-Qd1e448">Sive aeris obscura qualitate</quote>. Sciendum, quod omnis privatio,
            quantum ad id quod significatur per nomen, est non ens; sed tamen oportet quod aliquid
            praesupponatur: quia enim privatio est negatio in subjecto apto nato, ut in 4 Metaph.
            dicitur (unde praesupponitur subjectum, et habilitas ipsius ad receptionem formae quae
            privatur), ideo cum tenebra opponatur luci per modum privationis, potest tripliciter
            sumi. Aut pro ipso subjecto privato, quod est aer obscurus; et sic constat tenebras
            aliquid esse, et creaturas esse. Secundo modo potest sumi pro ipsa virtute aeris, per
            quam est receptivus lucis, quae est diaphaneitas, secundum quod non est perfecta per
            lucem; et sic tenebra potest dici obscura qualitas aeris, quae aliquid creatum est.
            Tertio modo sumitur proprie pro eo quod significatur per nomen; et sic privatio est non
            ens; et hoc modo, per se loquendo, non potest dici creata a Deo; sed solum per accidens,
            inquantum fecit naturam opacam, ex cujus oppositione ad corpus luminosum tenebra
            relinquitur; sicut dicitur tenebras in domo facere qui claudit fenestram. <quote xml:id="ta-l2d12q1-Qd1e451">Primo
              in verbo, omnia disponendo</quote>. Videtur hoc esse falsum: quia nihil quod fit in
            verbo, est factum; et ita in verbo Deus nihil operatur. Ad quod dicendum, quod secundum
            quosdam Alcuinus improprie locutus est, et est exponendum, operatur in verbo; idest,
            genuit verbum, quod est ars omnium operandorum per ipsum. Hoc autem ideo dicunt, quia
            non faciunt differentiam inter operari et facere, cum multum differant. Quia facere
            proprie est actus rei transiens in exteriorem materiam; unde philosophus dicit in 6
            Ethic., artificialia esse factibilia; et sic Deus non fecit aliquid ab aeterno. Sed
            operatio dicitur quilibet actus rei, etiamsi exterius non transeat, sicut intelligere
            est operatio intellectus, et potest esse sine motu; unde philosophus in 7 Ethic. dicit,
            quod Deus una simplici operatione gaudet; et per hunc modum Deus ab aeterno in verbo
            operatur, sicut artifex excogitando formas artificialium.</p>
        </div>
      </div>
    </body>
  </text>
</TEI>