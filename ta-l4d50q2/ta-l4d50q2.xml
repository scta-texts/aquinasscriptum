<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 50, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 50, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="771a"/>
      </div>
    </front>
    <body>
      <div xml:id="ta-l4d50q2">
        <head xml:id="ta-l4d50q2-Hd1e97">Librum IV, Distinctio 50, Quaestio 2</head>
        <div xml:id="ta-l4d50q2-Dd1e100">
          <head xml:id="ta-l4d50q2-Hd1e102">Prooemium</head>
          <p xml:id="ta-l4d50q2-d1e105">Deinde quaeritur de poenis damnatorum; et circa hoc quaeruntur quatuor: 1 de poenis
            eorum quantum ad affectum eorum; 2 quantum ad intellectum; 3 quantum ad corpus; 4 de
            poenis eorum per comparationem ad beatorum intuitum.</p>
        </div>
        <div xml:id="ta-l4d50q2-Dd1e109" type="articulus">
          <head xml:id="ta-l4d50q2-Hd1e111">Articulus 1</head>

          <head xml:id="ta-l4d50q2-Hd1e114" type="questionTitle">Utrum omnis voluntas damnatorum sit mala</head>
          <div xml:id="ta-l4d50q2-Dd1e117">
            <head xml:id="ta-l4d50q2-Hd1e119">Quaestiuncula 1</head>
            <p xml:id="ta-l4d50q2-d1e122">Ad primum sic proceditur. Videtur quod non omnis voluntas damnatorum sit mala. Quia,
              ut dicit Dionysius, 4 cap. de Divin. Nomin., Daemones bonum et optimum concupiscunt,
              esse, vivere et intelligere. Cum ergo damnati homines non sint pejoris conditionis
              quam Daemones, videtur quod et ipsi bonam voluntatem habere possint.</p>
            <p xml:id="ta-l4d50q2-d1e125">Praeterea, malum, ut dicit Dionysius, est omnino involuntarium. Ergo si damnati
              aliquid volunt, illud volunt inquantum bonum, vel apparens bonum. Sed voluntas quae
              per se ordinatur ad bonum, est bona. Ergo damnati possunt habere voluntatem bonam.</p>
            <p xml:id="ta-l4d50q2-d1e128">Praeterea, aliqui erunt damnati qui in hoc mundo existentes aliquos virtutum habitus
              secum detulerunt, utpote gentiles, qui habent virtutes politicas. Sed ex habitibus
              virtutum elicitur laudabilis voluntatis actus. Ergo in aliquibus damnatis poterit esse
              laudabilis voluntas.</p>
            <p xml:id="ta-l4d50q2-d1e131">Sed contra, obstinata voluntas nunquam potest flecti nisi in malum. Sed damnati
              homines erunt obstinati, sicut et Daemones. Ergo voluntas eorum nunquam poterit esse
              bona.</p>
            <p xml:id="ta-l4d50q2-d1e135">Praeterea, sicut se habet voluntas beatorum ad bonum, ita se habet voluntas
              damnatorum ad malum. Sed beati nunquam habent voluntatem malam. Ergo nec damnati
              habent aliquam voluntatem bonam.</p>
          </div>
          <div xml:id="ta-l4d50q2-Dd1e139">
            <head xml:id="ta-l4d50q2-Hd1e141">Quaestiuncula 2</head>
            <p xml:id="ta-l4d50q2-d1e144">Ulterius. Videtur quod damnati nunquam poeniteant de malis quae fecerunt. Quia dicit
              Bernardus in Cantic., quod damnatus semper vult iniquitatem quam fecit. Ergo nunquam
              de peccato commisso poenitet.</p>
            <p xml:id="ta-l4d50q2-d1e147">Praeterea, velle se non peccasse, est bona voluntas. Sed damnati non habebunt bonam
              voluntatem. Ergo damnati nunquam volent se non peccasse; et sic idem quod prius.</p>
            <p xml:id="ta-l4d50q2-d1e150">Praeterea, secundum Damascenum, hoc est hominibus mors quod Angelis casus. Sed Angeli
              voluntas post casum est invertibilis hoc modo, ut non possit recedere ab electione qua
              prius peccavit. Ergo et damnati non possunt poenitere de peccatis a se commissis.</p>
            <p xml:id="ta-l4d50q2-d1e153">Praeterea, major erit perversitas damnatorum in Inferno quam peccatorum in hoc mundo.
              Sed peccatores aliqui in hoc mundo non poenitent de peccatis commissis, vel propter
              excaecationem mentis, sicut haeretici; vel propter obstinationem, sicut <quote xml:id="ta-l4d50q2-Qd1e155">qui
                laetantur cum male fecerint, et exultant in rebus pessimis</quote>, ut dicitur
              Proverb. 2, 14. Ergo et damnati in Inferno de peccatis non poenitebunt.</p>
            <p xml:id="ta-l4d50q2-d1e160">Sed contra, Sap. 5, 3, dicitur de damnatis: <quote xml:id="ta-l4d50q2-Qd1e162">intra se poenitentiam
                agentes</quote>.</p>
            <p xml:id="ta-l4d50q2-d1e166">Praeterea, philosophus dicit in 9 Ethic. quod poenitudine replentur pravi; mox enim
              tristantur de hoc quod prius delectati sunt. Ergo damnati, cum sint maxime pravi,
              magis poenitent.</p>
          </div>
          <div xml:id="ta-l4d50q2-Dd1e170">
            <head xml:id="ta-l4d50q2-Hd1e172">Quaestiuncula 3</head>
            <p xml:id="ta-l4d50q2-d1e175">Ulterius. Videtur quod damnati recta ratione et deliberativa non possint velle se non
              esse. Augustinus enim dicit in Lib. de Lib. Arbit.: <quote xml:id="ta-l4d50q2-Qd1e177">considera quantum bonum est
                esse, quod et beati et miseri volunt. Majus enim est esse, et esse miserum, quam
                omnino non esse</quote>.</p>
            <p xml:id="ta-l4d50q2-d1e181">Praeterea, Augustinus ibidem sic arguit. Praelectio supponit electionem. Sed non esse
              non est eligibile, cum non habeat apparentiam boni, cum nihil sit. Ergo non esse non
              potest esse magis appetibile damnatis quam esse.</p>
            <p xml:id="ta-l4d50q2-d1e184">Praeterea, magis malum est magis fugiendum. Sed non esse est maximum malum, cum
              tollat totaliter bonum, eo quod nihil relinquit. Ergo non esse est magis fugiendum
              quam miserum esse; et sic idem quod prius.</p>
            <p xml:id="ta-l4d50q2-d1e187">Sed contra est quod dicitur Apocalyps. 9, 6: <quote xml:id="ta-l4d50q2-Qd1e189">in diebus illis desiderabunt
                homines mori, et fugiet mors ab eis</quote>.</p>
            <p xml:id="ta-l4d50q2-d1e194">Praeterea, damnatorum miseria omnem hujus mundi miseriam excedit. Sed ad vitandam
              miseriam hujus mundi appetibile est aliquibus mori; unde dicitur Eccli. 41, 3:
                <quote xml:id="ta-l4d50q2-Qd1e196">o mors, quam bonum est judicium tuum homini indigenti, et qui minoratur
                viribus, deficit aetate, et cui de omnibus cura est, et incredibili, qui perdit
                sapientiam</quote>. Ergo multo fortius est damnatis appetibile non esse secundum
              rationem deliberatam.</p>
          </div>
          <div xml:id="ta-l4d50q2-Dd1e202">
            <head xml:id="ta-l4d50q2-Hd1e204">Quaestiuncula 4</head>
            <p xml:id="ta-l4d50q2-d1e207">Ulterius. Videtur quod damnati in Inferno non vellent esse aliquos damnatos qui non
              sunt damnati. Quia Luc. 16, dicitur de divite, quod rogabat pro fratribus suis, ne
              venirent in locum tormentorum. Ergo eadem ratione et damnati alii non vellent ad minus
              carnales suos amicos in Inferno damnari.</p>
            <p xml:id="ta-l4d50q2-d1e210">Praeterea, affectiones inordinatae a damnatis non auferuntur. Sed aliqui damnati
              inordinate aliquos non damnatos dilexerunt. Ergo non vellent eorum malum, quod est
              esse damnatos.</p>
            <p xml:id="ta-l4d50q2-d1e213">Praeterea, damnati non desiderant augmentum suae poenae. Sed si plures damnarentur,
              major esset damnatorum poena; sicut etiam multiplicatio bonorum amplificat eorum
              gaudium. Ergo damnati non vellent salvatos damnari.</p>
            <p xml:id="ta-l4d50q2-d1e216">Sed contra est quod Isai. 14, super illud, <quote xml:id="ta-l4d50q2-Qd1e218">surrexerant de soliis</quote>,
              dicit Glossa: <quote xml:id="ta-l4d50q2-Qd1e221">solatium est malorum multos socios habere poenarum</quote>.</p>
            <p xml:id="ta-l4d50q2-d1e226">Praeterea, in damnatis maxime regnat invidia. Ergo dolent de felicitate bonorum, et
              eorum damnationem appetunt.</p>
          </div>
          <div xml:id="ta-l4d50q2-Dd1e230">
            <head xml:id="ta-l4d50q2-Hd1e232">Quaestiuncula 5</head>
            <p xml:id="ta-l4d50q2-d1e235">Ulterius. Videtur quod damnati non habeant odio Deum. Quia, ut dicit Dionysius, 4
              capit. de divinis Nomin., omnibus diligibile est bonum et pulchrum, quod est omnis
              boni et pulchritudinis causa. Hoc autem Deus est. Ergo a nullo potest odio haberi.</p>
            <p xml:id="ta-l4d50q2-d1e238">Praeterea, nullus potest ipsam bonitatem odio habere, sicut nec ipsam malitiam velle;
              malum enim est omnino involuntarium, ut dicit Dionysius, 4 cap. de Divin. Nom. Deus
              autem est bonitas ipsa. Ergo nullus potest Deum odio habere.</p>
            <p xml:id="ta-l4d50q2-d1e241">Sed contra est quod dicitur in Psalm. 73, 23: <quote xml:id="ta-l4d50q2-Qd1e243">superbia eorum qui te oderunt,
                ascendit semper</quote>.</p>
          </div>
          <div xml:id="ta-l4d50q2-Dd1e248">
            <head xml:id="ta-l4d50q2-Hd1e250">Quaestiuncula 6</head>
            <p xml:id="ta-l4d50q2-d1e253">Ulterius. Videtur quod damnati demereantur. Damnati enim habent voluntatem malam, ut
              dicitur in littera. Sed per malam voluntatem quam hic habuerunt, demeruerunt. Ergo si
              ibi non demerentur, ex sua damnatione commodum reportant.</p>
            <p xml:id="ta-l4d50q2-d1e256">Praeterea, damnati sunt ejusdem conditionis cum Daemonibus. Sed Daemones demerentur
              post suum casum; unde serpenti, qui hominem ad peccandum induxit, est a Deo poena
              inflicta, ut dicitur Genes. 3. Ergo et damnati demerentur.</p>
            <p xml:id="ta-l4d50q2-d1e259">Praeterea, actus inordinatus ex libertate arbitrii procedens non excusatur quin sit
              demeritorius, etiam si aliqua necessitas adsit, cujus aliquis sit sibi causa; ebrius
              enim meretur duplices mulctationes, si ex ebrietate aliquod aliud peccatum committat,
              ut dicitur in 3 Ethic. Sed ipsi damnati fuerunt sibi causa propriae obstinationis, per
              quam quamdam necessitatem patiuntur peccandi. Ergo cum eorum actus inordinatus ex
              libero arbitrio procedat, non excusatur a demerito.</p>
            <p xml:id="ta-l4d50q2-d1e262">Sed contra, poena contra culpam dividitur. Sed perversa voluntas in damnatis ex
              obstinatione procedit, quae est eorum poena. Ergo perversa voluntas in damnatis non
              est culpa, ut per eam demereantur.</p>
            <p xml:id="ta-l4d50q2-d1e266">Praeterea, post ultimum terminum non relinquitur aliquis motus sive profectus in
              bonum sive in malum. Sed damnati, maxime post diem judicii, ad ultimum terminum suae
              damnationis pervenient; quia tunc finem habebunt duae civitates, ut Augustinus dicit.
              Ergo damnati post diem judicii perversa voluntate non demerebuntur; quia sic cresceret
              eorum damnatio.</p>
          </div>
          <div xml:id="ta-l4d50q2-Dd1e270">
            <head xml:id="ta-l4d50q2-Hd1e272">Quaestiuncula 1</head>
            <p xml:id="ta-l4d50q2-d1e275">Respondeo dicendum ad primam quaestionem, quod in damnatis potest duplex voluntas
              considerari; scilicet voluntas deliberativa, et voluntas naturalis. Naturalis quidem
              non est eis ex ipsis, sed ex auctore naturae, qui in natura hanc inclinationem posuit,
              quae naturalis voluntas dicitur: unde cum natura in eis remaneat, secundum hoc bona
              poterit in eis esse voluntas naturalis. Sed voluntas deliberativa est eis ex seipsis
              secundum quod in potestate eorum est inclinari per affectum ad hoc vel illud; et talis
              voluntas in eis est solum mala; et hoc ideo, quia sunt perfecte aversi a fine ultimo
              rectae voluntatis; nec aliqua voluntas potest esse bona nisi per ordinem ad finem
              praedictum; unde etiam si aliquod bonum velint, non tamen bene bonum volunt illud, ut
              ex hoc voluntas eorum bona dici possit.</p>
            <p xml:id="ta-l4d50q2-d1e278">Ad primum ergo dicendum, quod verbum Dionysii intelligitur de voluntate naturali quae
              est inclinatio naturae in aliquod bonum; sed tamen ista naturalis inclinatio per eorum
              malitiam corrumpitur, inquantum hoc bonum quod naturaliter desiderant, sub quibusdam
              malis circumstantiis appetunt.</p>
            <p xml:id="ta-l4d50q2-d1e281">Ad secundum dicendum, quod malum in quantum est malum non movet voluntatem, sed
              inquantum est aestimatum bonum; sed hoc ex eorum malitia procedit, ut id quod est
              malum, aestiment ut bonum; et ideo voluntas eorum est mala.</p>
            <p xml:id="ta-l4d50q2-d1e284">Ad tertium dicendum, quod habitus virtutum politicarum non remanent in anima
              separata, eo quod virtutes illae perficiunt solum in vita civili, quae non erunt post
              hanc vitam; si tamen remanerent, nunquam in actum exirent, quasi ligatae ex
              obstinatione mentis.</p>
          </div>
          <div xml:id="ta-l4d50q2-Dd1e288">
            <head xml:id="ta-l4d50q2-Hd1e290">Quaestiuncula 2</head>
            <p xml:id="ta-l4d50q2-d1e293">Ad secundam quaestionem dicendum, quod poenitere de peccato est dupliciter. Uno modo
              per se, et alio modo per accidens. Per se quidem de peccato poenitet qui peccatum in
              eo quod est peccatum abominatur; per accidens vero qui illud odit ratione alicujus
              adjuncti, utpote poenae, vel alicujus hujusmodi. Mali igitur non poenitebunt per se
              loquendo, de peccatis, quia voluntas malitiae peccati in eis remanet; poenitebunt
              autem per accidens, inquantum affligentur de poena quam pro peccato sustinent.</p>
            <p xml:id="ta-l4d50q2-d1e296">Ad primum ergo dicendum, quod damnati iniquitatem volunt, sed poenam refugiunt; et
              sic per accidens de iniquitate commissa poenitent.</p>
            <p xml:id="ta-l4d50q2-d1e299">Ad secundum dicendum, quod velle se non peccasse propter turpitudinem iniquitatis,
              est bona voluntas; sed hoc non erit in damnatis.</p>
            <p xml:id="ta-l4d50q2-d1e302">Ad tertium dicendum, quod sine aliqua aversione voluntatis continget quod damnati de
              peccatis poeniteant; quia non hoc refugient in peccatis quod prius appetiverunt, sed
              aliquid aliud, scilicet poenam.</p>
            <p xml:id="ta-l4d50q2-d1e306">Ad quartum dicendum, quod homines in hoc mundo, quantumcumque obstinati, per accidens
              de peccatis suis poenitent, si pro eis puniantur; quia hoc dicit Augustinus in Lib. 83
              qq.: <quote xml:id="ta-l4d50q2-Qd1e308">videmus etiam ferocissimas bestias dolore poenarum a maximis voluptatibus
                abstinere</quote>.</p>
          </div>
          <div xml:id="ta-l4d50q2-Dd1e313">
            <head xml:id="ta-l4d50q2-Hd1e315">Quaestiuncula 3</head>
            <p xml:id="ta-l4d50q2-d1e318">Ad tertiam quaestionem dicendum, quod non esse dupliciter potest considerari. Uno
              modo secundum se: et sic nullo modo potest esse appetibile, cum non habeat aliquam
              rationem boni, sed sit pura boni privatio. Alio modo potest considerari inquantum est
              ablativum poenalis vel miserae vitae; et sic non esse accipit rationem boni. Carere
              enim malo est quoddam bonum, ut dicit philosophus in 5 Ethic.; et per hunc modum
              melius est damnatis non esse quam miseros esse. Unde Matth. 26, 24, dicitur:
                <quote xml:id="ta-l4d50q2-Qd1e320" ana="#mt26_24">bonum erat ei, si natus non fuisset homo ille</quote>; et Hier. 20, super
              illud, <quote xml:id="ta-l4d50q2-Qd1e323">maledicta dies in qua natus sum</quote> etc. dicit Glossa, Hieronymi,
              ibi: <quote xml:id="ta-l4d50q2-Qd1e326">melius est non esse quam male esse</quote>. Et secundum hoc damnati
              possunt praeligere non esse, secundum deliberativam rationem.</p>
            <p xml:id="ta-l4d50q2-d1e330">Ad primum ergo dicendum, quod verbum Augustini est intelligendum, quod non esse per
              se non est eligibile; sed per accidens eligibile est, inquantum scilicet est miseriae
              terminativum. Quod enim dicitur, quod esse et vivere ab omnibus appetitur naturaliter,
              non oportet hoc accipere quantum ad malam vitam et corruptam, et eam quae est in
              tristitiis, ut dicit philosophus in 9 Ethic.</p>
            <p xml:id="ta-l4d50q2-d1e333">Ad secundum dicendum, quod non esse non est eligibile per se, sed per accidens
              tantum, ut dictum est.</p>
            <p xml:id="ta-l4d50q2-d1e336">Ad tertium dicendum, quod non esse, licet maxime sit malum inquantum privat esse,
              tamen est valde bonum inquantum privat miseriam, quae est maximum malorum; et sic non
              esse eligitur.</p>
          </div>
          <div xml:id="ta-l4d50q2-Dd1e341">
            <head xml:id="ta-l4d50q2-Hd1e343">Quaestiuncula 4</head>
            <p xml:id="ta-l4d50q2-d1e346">Ad quartam quaestionem dicendum, quod sicut in beatis in patria erit perfectissima
              caritas, ita in damnatis erit perfectissimum odium; unde sicut sancti gaudebunt de
              omnibus bonis, ita etiam mali de omnibus bonis dolebunt; unde et felicitas sanctorum
              considerata eos maxime affligit; unde dicitur Isai. 26, 11: <quote xml:id="ta-l4d50q2-Qd1e348">videant et
                confundantur zelantes populi, et ignis hostes tuos devoret</quote>. Unde vellent
              omnes bonos esse damnatos.</p>
            <p xml:id="ta-l4d50q2-d1e352">Ad primum ergo dicendum, quod tanta erit invidia in damnatis, quod etiam propinquorum
              gloriae invidebunt, cum ipsi sint in summa miseria; cum etiam in hac vita hoc accidat
              crescente invidia. Sed tamen minus invident propinquis quam aliis; et major esset
              eorum poena, si omnes propinqui damnarentur, et alii salvarentur, quam si aliqui de
              suis propinquis salvarentur; et exinde fuit quod dives petiit fratres suos a
              damnatione eripi; sciebat enim quod aliqui eriperentur; maluisset tamen fratres suos
              cum omnibus aliis damnari.</p>
            <p xml:id="ta-l4d50q2-d1e355">Ad secundum dicendum, quod dilectio quae non fundatur super honestum, facile
              rescinditur, et praecipue in malis hominibus, ut philosophus dicit in 9 Ethic.: unde
              damnati non conservabunt amicitiam ad eos quos inordinate dilexerunt; sed in hoc
              voluntas eorum remanebit perversa, quod causam inordinatae dilectionis adhuc
              diligent.</p>
            <p xml:id="ta-l4d50q2-d1e358">Ad tertium dicendum, quod quamvis ex damnatorum multitudine poena singulorum
              augeatur, tamen tantum superexcrescet odium et invidia, quod eligerent torqueri magis
              cum multis quam minus soli.</p>
          </div>
          <div xml:id="ta-l4d50q2-Dd1e362">
            <head xml:id="ta-l4d50q2-Hd1e364">Quaestiuncula 5</head>
            <p xml:id="ta-l4d50q2-d1e367">Ad quintam quaestionem dicendum, quod affectus movetur ex bono vel malo apprehenso.
              Deus autem apprehenditur dupliciter; in se, sicut a beatis, qui eum per essentiam
              vident; et per effectus, sicut a nobis et damnatis. Ipse igitur in seipso, cum sit per
              essentiam bonitas, non potest alicui voluntati displicere; unde quicumque eum per
              essentiam videret, eum odio habere non posset. Sed effectuum ejus aliqui sunt
              voluntati repugnantes, inquantum contrariantur alicui volito; et secundum hoc aliquis
              non in seipso, sed ratione effectuum Deum odire potest; unde damnati Deum percipientes
              in effectu justitiae, qui est poena, eum odio habent, sicut et poenas quas
              sustinent.</p>
            <p xml:id="ta-l4d50q2-d1e370">Ad primum ergo dicendum, quod verbum Dionysii est intelligendum de appetitu naturali,
              qui tamen in damnatis pervertitur per illud quod additur ex deliberata voluntate, ut
              dictum est.</p>
            <p xml:id="ta-l4d50q2-d1e373">Ad secundum dicendum, quod ratio illa procederet, si damnati Deum in seipso
              conspicerent, inquantum est per essentiam bonus.</p>
          </div>
          <div xml:id="ta-l4d50q2-Dd1e377">
            <head xml:id="ta-l4d50q2-Hd1e379">Quaestiuncula 6</head>
            <p xml:id="ta-l4d50q2-d1e382">Ad sextam quaestionem dicendum, quod de damnatis ante diem judicii et post
              distinguendum est. Omnes enim communiter confitentur, quod post diem judicii non erit
              aliquod meritum vel demeritum; et hoc ideo est, quia meritum vel demeritum ordinatur
              ad aliquod bonum vel malum ulterius consequendum; post diem autem judicii erit ultima
              consummatio bonorum et malorum, ita quod nihil erit addendum ulterius de bono vel
              malo. Unde bona voluntas in beatis non erit meritum, sed praemium; et mala voluntas
              non erit in damnatis demeritum, sed poena tantum. Operationes enim virtutis sunt
              praecipue in felicitate, et eorum contrariae sunt praecipue in miseria; ut dicitur in
              1 Ethic. Sed ante diem judicii quidam dicunt et beatos mereri, et damnatos demereri.
              Sed hoc non potest esse respectu praemii essentialis vel poenae principalis, cum
              quantum ad hoc utrique ad terminum pervenerint; potest tamen hoc esse respectu praemii
              accidentalis vel poenae secundariae, quae possunt augeri usque ad diem judicii; et hoc
              praecipue in Daemonibus vel Angelis bonis, quorum officio aliqui trahuntur ad salutem,
              ex quo bonorum Angelorum gaudium crescit; vel ad damnationem, ex quo crescit poena
              Daemonum.</p>
            <p xml:id="ta-l4d50q2-d1e385">Ad primum igitur dicendum, quod hoc est summum incommodum ad summum malorum
              pervenisse, ex quo contingit damnatis quod demereri non possunt; unde patet quod ex
              peccato commodum non reportant.</p>
            <p xml:id="ta-l4d50q2-d1e388">Ad secundum dicendum, quod ad damnatorum hominum officium non pertinet alios ad
              damnationem pertrahere, sicut pertinet ad officium Daemonum, ratione cujus demerentur
              quantum ad secundariam poenam.</p>
            <p xml:id="ta-l4d50q2-d1e391">Ad tertium dicendum, quod non propter hoc excusantur a demerito quia necessitatem
              peccandi habeant, sed quia ad summum malorum pervenerunt. Tamen necessitas peccandi
              cujus causa sumus, excusat a culpa, inquantum est necessitas quaedam, quia omne
              peccatum oportet esse voluntarium: sed quod non excuset, hoc est inquantum a voluntate
              praecedente processit; et sic totum demeritum sequentis culpae videtur ad primam
              culpam pertinere.</p>
          </div>
        </div>
        <div xml:id="ta-l4d50q2-Dd1e396" type="articulus">
          <head xml:id="ta-l4d50q2-Hd1e398">Articulus 2</head>

          <head xml:id="ta-l4d50q2-Hd1e401" type="questionTitle">Utrum damnati possint uti notitia quam in hoc mundo
            habuerunt</head>

          <div xml:id="ta-l4d50q2-Dd1e404">
            <head xml:id="ta-l4d50q2-Hd1e406">Quaestiuncula 1</head>
            <p xml:id="ta-l4d50q2-d1e409">Ad secundum sic proceditur. Videtur quod damnati non possint uti notitia quam in hoc
              mundo habuerunt. In consideratione enim scientiae est maxima delectatio. Sed in eis
              nullam delectationem est ponere. Ergo non possunt uti scientia prius habita secundum
              aliquam considerationem.</p>
            <p xml:id="ta-l4d50q2-d1e412">Praeterea, damnati sunt in majoribus poenis quam sint aliquae poenae hujus mundi. Sed
              in hoc mundo dum aliquis est in maximis tormentis constitutus, non potest considerare
              aliquas intelligibiles conclusiones, abstractus a poenis quas patitur. Ergo multo
              minus in Inferno.</p>
            <p xml:id="ta-l4d50q2-d1e415">Praeterea, damnati sunt subjecti tempori. Sed longitudo temporis est causa
              oblivionis, ut dicitur in 4 Physic. Ergo damnati obliviscentur eorum quae hic
              sciverunt.</p>
            <p xml:id="ta-l4d50q2-d1e418">Sed contra est quod dicitur Lucae 16, 25, diviti damnato: <quote xml:id="ta-l4d50q2-Qd1e420">recordare quia
                recepisti bona in vita tua</quote>. Ergo considerabunt ea quae hic sciverunt.</p>
            <p xml:id="ta-l4d50q2-d1e425">Praeterea, species intelligibiles in anima separata remanent, ut supra dictum est. Si
              igitur eis non uti possent, frustra remanerent in eis.</p>
          </div>
          <div xml:id="ta-l4d50q2-Dd1e429">
            <head xml:id="ta-l4d50q2-Hd1e431">Quaestiuncula 2</head>
            <p xml:id="ta-l4d50q2-d1e434">Ulterius. Videtur quod cogitabunt aliquando de Deo. Quia non potest haberi odio actu
              nisi illud de quo cogitatur. Sed damnati Deum odio habebunt, ut in littera dicitur.
              Ergo de Deo aliquando cogitabunt.</p>
            <p xml:id="ta-l4d50q2-d1e437">Praeterea, damnati habebunt remorsum conscientiae. Sed conscientia patitur remorsum
              de actis contra Deum. Ergo de Deo aliquando cogitabunt.</p>
            <p xml:id="ta-l4d50q2-d1e440">Sed contra, perfectissima cogitatio hominis est quae cogitat de Deo. Sed damnati
              erunt in statu imperfectissimo. Ergo de Deo non cogitabunt.</p>
          </div>
          <div xml:id="ta-l4d50q2-Dd1e444">
            <head xml:id="ta-l4d50q2-Hd1e446">Quaestiuncula 3</head>
            <p xml:id="ta-l4d50q2-d1e449">Ulterius. Videtur quod damnati gloriam beatorum non videant. Magis enim ab eis distat
              gloria beatorum quam ea quae in hoc mundo aguntur. Sed ipsi non vident quae circa nos
              aguntur; unde dicit Gregorius 12 Moral. super illud Job 14: <quote xml:id="ta-l4d50q2-Qd1e451">sive fuerint
                nobiles filii ejus</quote> etc.: <quote xml:id="ta-l4d50q2-Qd1e454">sicut hi qui adhuc vivi sunt, mortuorum
                animae quo loco habeantur, ignorant; ita mortui qui carnaliter vixerunt, vitam in
                carne positorum, qualiter post eos disponatur, ignorant</quote>. Ergo multo minus
              possunt videre gloriam beatorum.</p>
            <p xml:id="ta-l4d50q2-d1e458">Praeterea, illud quod conceditur sanctis in hac vita pro magno munere, nunquam
              conceditur damnatis. Sed Paulo pro magno munere fuit concessum ut videret illam vitam
              qua sancti aeternaliter cum Deo vivunt, ut dicitur Corinth. 12, in Glossa. Ergo
              damnati sanctorum gloriam non videbunt.</p>
            <p xml:id="ta-l4d50q2-d1e461">Sed contra est quod dicitur Lucae 16, quod dives in tormentis positus vidit Abraham
              et Lazarum in sinu ejus.</p>
          </div>
          <div xml:id="ta-l4d50q2-Dd1e466">
            <head xml:id="ta-l4d50q2-Hd1e468">Quaestiuncula 1</head>
            <p xml:id="ta-l4d50q2-d1e471">Respondeo dicendum ad primam quaestionem, quod sicut propter perfectam sanctorum
              beatitudinem nihil erit in eis quod non sit gaudii materia, ita nihil erit in damnatis
              quod non sit eis materia et causa tristitiae; nec aliquid quod ad tristitiam pertinere
              possit, deerit, ut sit eorum miseria consummata. Consideratio ergo aliquorum notorum
              quantum ad aliquid inducit gaudium, vel ex parte cognoscibilium, inquantum diliguntur,
              vel ex parte ipsius cognitionis, inquantum est conveniens et perfecta. Potest etiam
              tristitiae esse ratio et ex parte cognoscibilium quae nata sunt contristare, et ex
              parte ipsius cognitionis, prout ejus imperfectio consideratur; utpote cum aliquis
              considerat se deficere in cognitione alicujus rei, cujus perfectionem appeteret. Sic
              ergo in damnatis erit actualis consideratio eorum quae prius sciverunt, ut materia
              tristitiae, non autem ut delectationis causa. Considerabunt enim et mala quae
              gesserunt, ex quibus damnati sunt, et bona dilecta quae amiserunt; et ex utroque
              torquebuntur. Similiter etiam torquebuntur de hoc quod considerabunt notitiam quam de
              rebus speculabilibus habuerunt, imperfectam esse, et amisisse summam perfectionem ejus
              quam potuerant adipisci.</p>
            <p xml:id="ta-l4d50q2-d1e474">Ad primum ergo dicendum, quod quamvis consideratio scientiae per se sit delectabilis,
              tamen ex aliquo accidente potest esse tristitiae causa, ut dictum est, et sic erit in
              damnatis.</p>
            <p xml:id="ta-l4d50q2-d1e477">Ad secundum dicendum, quod in hoc mundo anima conjungitur corruptibili corpori; unde
              per hoc quod corpus affligitur, consideratio animae impeditur: sed in futuro anima non
              ita trahetur ex corpore; sed quantumcumque corpus affligatur, tamen anima semper
              considerabit lucidissime illa quae ei possunt esse causa moeroris.</p>
            <p xml:id="ta-l4d50q2-d1e480">Ad tertium dicendum, quod tempus est causa oblivionis per accidens, inquantum motus,
              cujus est mensura, est causa transmutationis; sed post diem judicii non erit motus
              caeli, unde nec oblivio esse poterit ex quantacumque diuturnitate; sed ante diem
              judicii anima separata non mutatur a sua dispositione per motum.</p>
          </div>
          <div xml:id="ta-l4d50q2-Dd1e484">
            <head xml:id="ta-l4d50q2-Hd1e486">Quaestiuncula 2</head>
            <p xml:id="ta-l4d50q2-d1e489">Ad secundam quaestionem dicendum, quod Deus potest considerari dupliciter. Uno modo
              secundum se, et secundum illud quod est ei proprium, scilicet esse totius bonitatis
              principium; et sic nullo modo a damnatis cogitabitur. Alio modo secundum aliquid quod
              est ei quasi accidentale in effectibus suis, utpote punire, vel aliquid hujusmodi; et
              secundum hoc consideratio de eo potest tristitiam inducere; et hoc modo damnati de eo
              cogitabunt.</p>
            <p xml:id="ta-l4d50q2-d1e492">Ad primum ergo dicendum, quod damnati, ut dictum est, non habent odio Deum nisi
              ratione punitionis et prohibitionis ejus; quod malae voluntati eorum consonat; unde
              non considerabunt eum nisi ut punitorem et prohibitorem.</p>
            <p xml:id="ta-l4d50q2-d1e495">Et per hoc patet solutio ad secundum: quia conscientia non remordet de peccato nisi
              inquantum est divino praecepto contraria.</p>
          </div>
          <div xml:id="ta-l4d50q2-Dd1e499">
            <head xml:id="ta-l4d50q2-Hd1e501">Quaestiuncula 3</head>
            <p xml:id="ta-l4d50q2-d1e504">Ad tertiam quaestionem dicendum est, sicut in littera dicitur, quod damnati ante diem
              judicii videbunt beatos in gloria, non hoc modo quod gloria eorum qualis sit
              cognoscant; sed solum cognoscent eos esse in gloria quadam inaestimabili; et ex hoc
              turbabuntur, tum propter invidiam, dolentes de felicitate bonorum, tum propter hoc
              quod talem gloriam amiserunt; unde dicitur Sap. 5, 2, de impiis: <quote xml:id="ta-l4d50q2-Qd1e506">videntes
                turbabuntur timore horribili</quote>. Sed post diem judicii omnino beatorum visione
              privabuntur. Nec tamen ex hoc eorum poena minuetur, sed augebitur: quia memoriam
              habebunt gloriae beatorum quam in judicio viderunt, vel ante judicium; et hoc erit eis
              in tormentum: sed ulterius affligentur in hoc quod videbunt indignos se reputari etiam
              videre gloriam quam sancti merentur habere.</p>
            <p xml:id="ta-l4d50q2-d1e510">Ad primum ergo dicendum, quod ea quae in hac vita aguntur, non ita affligerent
              damnatos in Inferno si viderentur, sicut sanctorum gloria inspecta; unde non ita
              ostenduntur damnatis ea quae hic aguntur, sicut sanctorum; quamvis etiam eorum quae
              hic aguntur ostendantur eis ea quae in eis tristitiam augere possunt.</p>
            <p xml:id="ta-l4d50q2-d1e513">Ad secundum dicendum, quod Paulus inspexit vitam illam in qua sancti cum Deo vivunt,
              eam experiendo, et in futurum perfectius sperando; quae ratio non est de damnatis; et
              ideo non est simile.</p>
          </div>
        </div>
        <div xml:id="ta-l4d50q2-Dd1e518" type="articulus">
          <head xml:id="ta-l4d50q2-Hd1e520">Articulus 3</head>

          <head xml:id="ta-l4d50q2-Hd1e523" type="questionTitle">Utrum damnati in Inferno sola poena ignis affligantur</head>
          <div xml:id="ta-l4d50q2-Dd1e526">
            <head xml:id="ta-l4d50q2-Hd1e528">Quaestiuncula 1</head>
            <p xml:id="ta-l4d50q2-d1e531">Ad tertium sic proceditur. Videtur quod damnati in Inferno sola poena ignis
              affligantur. Quia Matth. 25, 4, ut eorum damnatio exprimatur, fit mentio solum de
              igne, cum dicitur: <quote xml:id="ta-l4d50q2-Qd1e533" ana="#mt25_4">ite, maledicti, in ignem aeternum</quote>.</p>
            <p xml:id="ta-l4d50q2-d1e537">Praeterea, sicut poena Purgatorii debetur peccato veniali, ita poena Inferni debetur
              mortali. Sed in Purgatorio non dicitur esse nisi poena ignis, ut patet per hoc quod
              dicitur 1 Corinth. 3, 13: <quote xml:id="ta-l4d50q2-Qd1e539" ana="#Icor3_13">uniuscujusque opus quale sit, ignis probabit</quote>.
              Ergo nec in Inferno erit nisi ignis poena.</p>
            <p xml:id="ta-l4d50q2-d1e543">Praeterea, poenarum varietas refrigerium praestat, sicut calido cum transfertur ad
              frigidum. Sed nullum refrigerium est ponere in damnatis. Ergo non erunt diversae
              poenae, sed sola poena ignis.</p>
            <p xml:id="ta-l4d50q2-d1e546">Sed contra est quod dicitur in Psalm. 10, 7: <quote xml:id="ta-l4d50q2-Qd1e548">ignis, sulphur, et spiritus
                procellarum pars calicis eorum</quote>.</p>
            <p xml:id="ta-l4d50q2-d1e553">Praeterea, Job 24, 19: <quote xml:id="ta-l4d50q2-Qd1e555">transibunt ab aquis nivium ad calorem
              nimium</quote>.</p>
          </div>
          <div xml:id="ta-l4d50q2-Dd1e560">
            <head xml:id="ta-l4d50q2-Hd1e562">Quaestiuncula 2</head>
            <p xml:id="ta-l4d50q2-d1e565">Ulterius. Videtur quod vermis quo affliguntur damnati, sit corporalis. Quia caro non
              potest affligi per vermem spiritualem. Sed caro damnatorum affligetur per vermem.
              Judith 16, 21: <quote xml:id="ta-l4d50q2-Qd1e567">dabit ignem et vermes in carnes eorum</quote>; et Eccli. 7, 19:
                <quote xml:id="ta-l4d50q2-Qd1e570">vindicta carnis impii ignis et vermis</quote>. Ergo vermis ille erit
              corporalis.</p>
            <p xml:id="ta-l4d50q2-d1e574">Praeterea, Augustinus dicit 21 de Civ. Dei: <quote xml:id="ta-l4d50q2-Qd1e576">utrumque</quote>, idest ignis et
              vermis, <quote xml:id="ta-l4d50q2-Qd1e579">poena erunt carnis</quote>; et sic idem quod prius.</p>
            <p xml:id="ta-l4d50q2-d1e583">Sed contra est quod Augustinus dicit, 20 de civitate Dei: <quote xml:id="ta-l4d50q2-Qd1e585">in poenis malorum
                inextinguibilis ignis et vivacissimus vermis ab aliis aliter atque aliter est
                expositus. Alii utrumque ad corpus, alii utrumque ad animam retulerunt; alii proprie
                ad corpus ignem, topice ad animam vermem; quod esse credibilius videtur</quote>.</p>
          </div>
          <div xml:id="ta-l4d50q2-Dd1e590">
            <head xml:id="ta-l4d50q2-Hd1e592">Quaestiuncula 3</head>
            <p xml:id="ta-l4d50q2-d1e595">Ulterius. Videtur quod fletus qui est in damnatis, erit corporalis. Quia Luc. 13,
              dicit quaedam Glossa, quod per fletum quem dominus reprobis comminatur, potest probari
              vera corporum resurrectio; quod non esset, si fletus ille esset tantum spiritualis.
              Ergo et cetera.</p>
            <p xml:id="ta-l4d50q2-d1e598">Praeterea, tristitia quae est in poena, respondet delectationi quae fuit in culpa,
              secundum illud Apocal. 18, 7: <quote xml:id="ta-l4d50q2-Qd1e600">quantum glorificavit se, et in deliciis fuit,
                tantum date illi tormentum et luctum</quote>. Sed peccatores in culpa habuerunt
              delectationem et interiorem et exteriorem. Ergo habebunt fletum etiam exteriorem.</p>
            <p xml:id="ta-l4d50q2-d1e604">Sed contra, fletus corporalis fit per quamdam resolutionem lacrymarum. Sed a
              corporibus damnatorum non potest fieri perpetua resolutio, cum nihil in eis per cibum
              restauretur: omne enim finitum consumitur, si aliquid ab eo continue abstrahatur. Ergo
              in damnatis non erit corporalis fletus.</p>
          </div>
          <div xml:id="ta-l4d50q2-Dd1e609">
            <head xml:id="ta-l4d50q2-Hd1e611">Quaestiuncula 4</head>
            <p xml:id="ta-l4d50q2-d1e614">Ulterius. Videtur quod damnati non sint in tenebris corporalibus. Quia, ut dicit
              Gregorius in 9 Lib. Moral., super illud Job 10: <quote xml:id="ta-l4d50q2-Qd1e616">sed sempiternus horror
                inhabitat, quamvis ignis illic ad consolationem non luceat, tamen ut magis torqueat
                ad aliquid lucet: nam sequaces quos secum traxerunt de mundo reprobi, flamma
                illustrante visuri sunt</quote>. Ergo non erunt ibi tenebrae corporales.</p>
            <p xml:id="ta-l4d50q2-d1e620">Praeterea, damnati vident poenam suam: hoc enim est eis augmentum poenae. Sed nihil
              videtur sine lumine. Ergo non sunt tenebrae corporales.</p>
            <p xml:id="ta-l4d50q2-d1e623">Praeterea, damnati habebunt ibi potentiam visivam post corporum resumptionem. Sed
              frustra esset in eis, nisi viderent aliquid. Ergo cum nihil videatur nisi in lumine,
              videtur quod non sint omnino in tenebris.</p>
            <p xml:id="ta-l4d50q2-d1e626">Sed contra est quod dicitur Matth. 22, 13: <quote xml:id="ta-l4d50q2-Qd1e628" ana="#mt22_13">ligatis pedibus et manibus
                projicite eum in tenebras exteriores</quote>; super quo dicit Gregorius Lib. 9 Mor.:
                <quote xml:id="ta-l4d50q2-Qd1e631">si ignis ille lucem haberet, in tenebras exteriores nequaquam mitti
                diceretur</quote>.</p>
            <p xml:id="ta-l4d50q2-d1e636">Praeterea, Basilius dicit super illud Psalm. 28: <quote xml:id="ta-l4d50q2-Qd1e638">vox domini intercidentis
                flammam ignis</quote>, quod virtute Dei separabitur claritas ignis ab ejus virtute
              adustiva: ita quod claritas cedet in gaudium sanctorum, et ustivum ignis in tormentum
              damnatorum. Ergo damnati habebunt tenebras corporales. Quaedam vero alia quae ad
              poenam damnatorum pertinent, determinata sunt supra, 44 dist.</p>
          </div>
          <div xml:id="ta-l4d50q2-Dd1e643">
            <head xml:id="ta-l4d50q2-Hd1e645">Quaestiuncula 1</head>
            <p xml:id="ta-l4d50q2-d1e648">Respondeo dicendum ad primam quaestionem, quod secundum Basilium in ultima mundi
              purgatione fiet quaedam separatio in elementis; ut quidquid est purgatum et nobile,
              remaneat superius ad gloriam beatorum; quidquid vero est ignobile et faeculentum, in
              Inferno projiciatur ad poenam damnatorum; ut sicut omnis creatura Dei est beatis
              materia gaudii, ita damnatis ex omnibus creaturis tormentum accrescat, secundum illud
              Sap. 5, 21: <quote xml:id="ta-l4d50q2-Qd1e650">pugnabit cum illo orbis terrarum contra insensatos</quote>. Hoc
              etiam divinae justitiae competit, ut sicut ab uno recedentes per peccatum, in rebus
              materialibus (quae sunt multa et vana) finem suum constituerunt; ita etiam
              multipliciter affligantur, et ex multis.</p>
            <p xml:id="ta-l4d50q2-d1e654">Ad primum ergo dicendum, quod quia ignis est maxime afflictivus propter hoc quod
              abundat virtute activa; ideo nomine ignis omnis afflictio designatur ut sit
              vehemens.</p>
            <p xml:id="ta-l4d50q2-d1e657">Ad secundum dicendum, quod poena Purgatorii non est principaliter ad affligendum, sed
              ad purgandum; unde per solum ignem fieri debet, qui habet maximam vim purgativam. Sed
              damnatorum poena non ordinatur ad purgandum; unde non est simile.</p>
            <p xml:id="ta-l4d50q2-d1e660">Ad tertium dicendum, quod damnati transibunt ex vehementissimo calore ad
              vehementissimum frigus, sine hoc quod in eis sit aliquod refrigerium: quia passio ab
              exterioribus non erit per transmutationem corporis a sua pristina naturali
              dispositione, ut contraria passio ad aequalitatem vel temperiem reducendo refrigerium
              causet, sicut accidit nunc; sed erit per actionem spiritualem, secundum quod
              sensibilia agunt per sensum, prout sentiuntur imprimendo formas illas secundum esse
              spirituale in organum, et non secundum esse materiale, ut supra, dist. 44, dictum
              est.</p>
          </div>
          <div xml:id="ta-l4d50q2-Dd1e664">
            <head xml:id="ta-l4d50q2-Hd1e666">Quaestiuncula 2</head>
            <p xml:id="ta-l4d50q2-d1e669">Ad secundam quaestionem dicendum, quod sicut supra dictum est, dist. 48, post diem
              judicii in mundo innovato non remanebit aliquod animal vel aliquod corpus mixtum, nisi
              corpus hominis tantum, eo quod non habeat aliquem ordinem ad corruptionem, nec post
              illud tempus sit futura generatio et corruptio. Unde vermis qui in damnatis ponitur,
              non debet intelligi esse materialis, sed spiritualis, qui est conscientiae remorsus:
              qui dicitur vermis, inquantum oritur ex putredine peccati, et animam affligit, sicut
              corporalis vermis ex putredine ortus affligit pungendo.</p>
            <p xml:id="ta-l4d50q2-d1e672">Ad primum ergo dicendum, quod ipsae animae damnatorum dicuntur carnes eorum pro eo
              quod carni subjectae fuerunt. Vel potest dici quod etiam per vermem spiritualem caro
              affligetur, secundum quod passiones animae redundant in corpus; et hoc in futuro.</p>
            <p xml:id="ta-l4d50q2-d1e675">Ad secundum dicendum, quod Augustinus loquitur sub quadam comparatione: non enim vult
              simpliciter asserere quod ille vermis sit materialis; sed quod potius esset
              asserendum, ignem et vermem materialiter intelligi, quam quod utrumque spiritualiter
              tantum intelligatur; quia sic damnati nullam poenam corporalem sustinerent; ut patet
              seriem verborum ejus ibidem inspicienti.</p>
          </div>
          <div xml:id="ta-l4d50q2-Dd1e679">
            <head xml:id="ta-l4d50q2-Hd1e681">Quaestiuncula 3</head>
            <p xml:id="ta-l4d50q2-d1e684">Ad tertiam quaestionem dicendum, quod in fletu corporali duo inveniuntur: quorum unum
              est lacrymarum resolutio; et quantum ad hoc fletus corporalis in damnatis esse non
              potest: quia post diem judicii quiescente motu primi mobilis non erit aliqua generatio
              et corruptio, vel corporalis alteratio; in lacrymarum autem resolutione oportet esse
              illius humoris generationem qui per lacrymas distillat; unde quantum ad hoc corporalis
              fletus in damnatis esse non poterit. Aliud quod invenitur in corporali fletu, est
              quaedam commotio et perturbatio capitis et oculorum; et quantum ad hoc fletus in
              damnatis esse poterit post resurrectionem. Corpora enim damnatorum non solum ex
              exteriori affligentur, sed etiam ab interiori, secundum quod corpus immutatur ad
              passionem animae in bonum vel malum; et quantum ad hoc fletus carnis resurrectionem
              indicat, et respondet delectationi culpae quae fuit in anima et in corpore.</p>
            <p xml:id="ta-l4d50q2-d1e687">Et per hoc patet responsio ad objecta.</p>
          </div>
          <div xml:id="ta-l4d50q2-Dd1e691">
            <head xml:id="ta-l4d50q2-Hd1e693">Quaestiuncula 4</head>
            <p xml:id="ta-l4d50q2-d1e696">Ad quartam quaestionem dicendum, quod dispositio Inferni talis erit quod maxime
              miseriae damnatorum competet; unde secundum hoc sunt ibi lux et tenebra, prout maxime
              spectant ad miseriam damnatorum. Ipsa autem visio secundum se est delectabilis; ut
              enim dicitur in 1 Metaph., sensus oculorum est maxime diligibilis, eo quod per ipsum
              plura cognoscimus. Sed per accidens contingit visionem esse afflictivam, inquantum
              videmus aliqua nobis nociva, vel nostrae voluntati repugnantia. Ideo et in Inferno hoc
              modo debet esse locus dispositus ad videndum secundum lucem et tenebras, quod nihil
              ibi perspicue videatur, sed solummodo sub quadam umbrositate videantur illa quae
              afflictionem cordi ingerere possunt. Unde simpliciter loquendo, locus est tenebrosus,
              sed tamen ex divina dispositione est ibi aliquid luminis, quantum sufficit ad videndum
              illa quae animam torquere possunt: et ad hoc satis facit naturalis situs loci: quia in
              terrae medio, ubi Infernus ponitur, non potest esse ignis nisi faeculentus et
              turbidus, et quasi fumosus. Quidam tamen tenebrarum harum causam assignant ex
              commassatione et compressione corporum damnatorum, quae propter multitudinem ita
              replebunt locum Inferni, quod nihil ibi de aere remanebit; et sic non erit ibi aliquid
              de diaphano quod possit esse subjectum lucis et tenebrae, nisi oculi damnatorum, qui
              erunt obtenebrati.</p>
            <p xml:id="ta-l4d50q2-d1e699">Et per hoc patet responsio ad objecta.</p>
          </div>
        </div>
        <div xml:id="ta-l4d50q2-Dd1e705" type="articulus">
          <head xml:id="ta-l4d50q2-Hd1e707">Articulus 4</head>

          <head xml:id="ta-l4d50q2-Hd1e710" type="questionTitle">Utrum beati qui erunt in patria, videant poenas
            damnatorum</head>
          <div xml:id="ta-l4d50q2-Dd1e713">
            <head xml:id="ta-l4d50q2-Hd1e715">Quaestiuncula 1</head>
            <p xml:id="ta-l4d50q2-d1e718">Ad quartum sic proceditur. Videtur quod beati qui erunt in patria, non videant poenas
              damnatorum. Major enim est distantia damnatorum a beatis quam viatorum. Sed beati
              semper viatorum facta non vident; unde Isai. 43, 16: <quote xml:id="ta-l4d50q2-Qd1e720">Abraham nescivit
                vos</quote>, dicit Glossa: <quote xml:id="ta-l4d50q2-Qd1e723">nesciunt mortui, etiam sancti, quid faciunt vivi,
                etiam eorum filii</quote>. Ergo multo minus vident poenam damnatorum.</p>
            <p xml:id="ta-l4d50q2-d1e727">Praeterea, perfectio visionis dependet a perfectione visibilis; unde philosophus
              dicit in 10 Ethicor., quod perfectissima sensus operatio est sensus optime dispositi
              ad pulcherrimum sub sensu jacentium. Ergo e contrario turpitudo visibilis redundat in
              imperfectionem visionis. Sed nulla imperfectio erit in beatis. Ergo non videbunt
              miserias damnatorum, in quibus est summa turpitudo.</p>
            <p xml:id="ta-l4d50q2-d1e730">Sed contra est quod dicitur Isa. ult., 24: <quote xml:id="ta-l4d50q2-Qd1e732">egredientur et videbunt cadavera
                virorum qui praevaricati sunt in me</quote>. Glossa: <quote xml:id="ta-l4d50q2-Qd1e735">electi egredientur
                intelligentia vel visione manifesta, ut ad laudem Dei magis accendantur</quote>.</p>
          </div>
          <div xml:id="ta-l4d50q2-Dd1e740">
            <head xml:id="ta-l4d50q2-Hd1e742">Quaestiuncula 2</head>
            <p xml:id="ta-l4d50q2-d1e745">Ulterius. Videtur quod beati miseriis damnatorum compatiantur. Compassio enim ex
              caritate procedit. Sed in beatis erit perfectissima caritas. Ergo maxime miseriis
              damnatorum compatientur.</p>
            <p xml:id="ta-l4d50q2-d1e748">Praeterea, beati nunquam erunt tantum elongati a passione quantum Deus est. Sed Deus
              quodammodo miseriis compatitur nostris, unde et misericors dicitur; et similiter
              Angeli. Ergo beati compatientur miseriis damnatorum.</p>
            <p xml:id="ta-l4d50q2-d1e751">Sed contra, quicumque alii compatitur, fit ejus miseriae quodammodo particeps. Sed
              beati non possunt esse participes alicujus miseriae. Ergo beati miseriis damnatorum
              non compatiuntur.</p>
          </div>
          <div xml:id="ta-l4d50q2-Dd1e755">
            <head xml:id="ta-l4d50q2-Hd1e757">Quaestiuncula 3</head>
            <p xml:id="ta-l4d50q2-d1e760">Ulterius. Videtur quod beati non laetentur de poenis impiorum. Laetari enim de malo
              ad odium alterius pertinet. Sed in beatis nullum erit odium. Ergo non laetabuntur de
              miseriis damnatorum.</p>
            <p xml:id="ta-l4d50q2-d1e763">Praeterea, beati in patria erunt summe Deo conformes. Sed Deus non delectatur in
              poenis nostris. Ergo nec beati delectabuntur de poenis damnatorum.</p>
            <p xml:id="ta-l4d50q2-d1e766">Praeterea, illud quod est vituperabile in viatore, nullo modo cadit in
              comprehensorem. Sed in homine viatore est maxime vituperabile quod reficiatur aliorum
              poenis, et maxime commendabile ut de poenis doleat. Ergo beati nullo modo laetantur de
              poenis damnatorum.</p>
            <p xml:id="ta-l4d50q2-d1e769">Sed contra est quod in Psal. 57, 2, dicitur: <quote xml:id="ta-l4d50q2-Qd1e771">laetabitur justus, cum viderit
                vindictam</quote>.</p>
            <p xml:id="ta-l4d50q2-d1e776">Praeterea, Isai. ult. 24, dicitur: <quote xml:id="ta-l4d50q2-Qd1e778">erunt usque ad satietatem visionis omni
                carni</quote>. Satietas autem refectionem mentis designat. Ergo beati gaudebunt de
              poenis impiorum.</p>
          </div>
          <div xml:id="ta-l4d50q2-Dd1e784">
            <head xml:id="ta-l4d50q2-Hd1e786">Quaestiuncula 1</head>
            <p xml:id="ta-l4d50q2-d1e789">Respondeo dicendum ad primam quaestionem, quod a beatis nihil subtrahi debet quod ad
              perfectionem beatitudinis eorum pertineat. Unumquodque autem ex operatione contrarii
              magis cognoscitur; quia contraria juxta se posita magis elucescunt; et ideo, ut
              beatitudo sanctorum eis magis complaceat, et de ea uberiores gratias Deo agant, dantur
              eis ut poenam impiorum perfecte intueantur.</p>
            <p xml:id="ta-l4d50q2-d1e792">Ad primum ergo dicendum, quod Glossa illa loquitur de sanctis mortuis secundum
              impossibilitatem naturae: non enim oportet ut naturali cognitione cognoscant omnia
              quae erga vivos aguntur. Sed sancti qui sunt in patria, omnia clare cognoscunt quae
              aguntur et apud viatores et apud damnatos; unde Gregorius dicit, 12 Lib. Moral., de
              animabus sanctis: <quote xml:id="ta-l4d50q2-Qd1e794">sentiendum non est hoc</quote> (scilicet quod Job dicit:
                <quote xml:id="ta-l4d50q2-Qd1e797">sive nobiles fuerint filii ejus, sive ignobiles, nesciunt</quote> etc.):
                <quote xml:id="ta-l4d50q2-Qd1e800">quia qui intus habent Dei claritatem, nullo modo credendum est quod sit foris
                aliquid quod ignorent</quote>.</p>
            <p xml:id="ta-l4d50q2-d1e804">Ad secundum dicendum, quod quamvis pulchritudo visibilis ad perfectionem faciat
              visionis, visibilis tamen turpitudo sine visionis imperfectione esse potest: species
              enim rerum in anima, per quas contraria cognoscuntur, non sunt contrariae; unde etiam
              Deus, qui perfectissimam cognitionem habet, omnia, pulchra et turpia, videt.</p>
          </div>
          <div xml:id="ta-l4d50q2-Dd1e808">
            <head xml:id="ta-l4d50q2-Hd1e810">Quaestiuncula 2</head>
            <p xml:id="ta-l4d50q2-d1e813">Ad secundam quaestionem dicendum, quod misericordia vel compassio potest inveniri in
              aliquo dupliciter: uno modo per modum passionis; alio modo per modum electionis. In
              beatis autem non erit aliqua passio in parte inferiori, nisi consequens electionem
              rationis; unde non erit in eis compassio vel misericordia, nisi secundum rationis
              electionem. Hoc autem modo ex electione misericordia vel compassio nascitur, prout
              scilicet aliquis vult malum alterius repelli; unde in illis quae non volumus secundum
              judicium rationis repelli, compassionem talem non habemus. Peccatores autem, quamdiu
              sunt in hoc mundo, in tali statu sunt quod sine praejudicio divinae justitiae possunt
              in beatitudinem transferri a statu miseriae et peccati; et ideo beatorum compassio ad
              eos locum habet et secundum electionem voluntatis, prout Deus, Angeli et beati eis
              compati dicuntur, eorum salutem volendo; et secundum compassionem, sicut compatiuntur
              eis homines boni in statu viae existentes. Sed in futuro non poterunt transferri a sua
              miseria; unde ad eorum miserias non poterit esse compassio secundum electionem rectam;
              et ideo beati qui erunt in gloria, nullam compassionem ad damnatos habebunt.</p>
            <p xml:id="ta-l4d50q2-d1e816">Ad primum ergo dicendum, quod caritas tunc est principium compassionis, quando
              possumus ex caritate velle remotionem malitiae alicujus; sed sancti ex caritate hoc
              velle non possunt de damnatis, cum divinae justitiae repugnet; unde ratio non
              sequitur.</p>
            <p xml:id="ta-l4d50q2-d1e819">Ad secundum dicendum, quod Deus dicitur esse misericors, inquantum subvenit ipsis
              quos secundum ordinem sapientiae et justitiae suae convenit a miseria liberari; non
              quod damnatorum misereatur, nisi forte puniendo citra condignum.</p>
          </div>
          <div xml:id="ta-l4d50q2-Dd1e823">
            <head xml:id="ta-l4d50q2-Hd1e825">Quaestiuncula 3</head>
            <p xml:id="ta-l4d50q2-d1e828">Ad tertiam quaestionem dicendum, quod aliquid potest esse materia gaudii dupliciter.
              Uno modo per se, scilicet quando de aliquo gaudetur inquantum hujusmodi; et sic sancti
              non laetabuntur de poenis impiorum. Alio modo per accidens, idest ratione alicujus
              adjuncti; et hoc modo sancti de poenis impiorum gaudebunt considerando in eis ordinem
              divinae justitiae, et suam liberationem, de qua gaudebunt; et sic divina justitia et
              sua liberatio erunt per se causa gaudii bonorum, sed poenae damnatorum per
              accidens.</p>
            <p xml:id="ta-l4d50q2-d1e831">Ad primum ergo dicendum, quod laetari de malo alterius inquantum hujusmodi, pertinet
              ad odium; non autem laetari de malo alterius ratione alicujus adjuncti. Sic autem
              aliquis quandoque de malo proprio laetatur, sicut cum aliquis gaudet de propriis
              afflictionibus, secundum quod prosunt ei ad meritum vitae. Jac. 1, 2: <quote xml:id="ta-l4d50q2-Qd1e833">omne
                gaudium existimate, fratres mei, cum in tentationes varias incideritis</quote>.</p>
            <p xml:id="ta-l4d50q2-d1e837">Ad secundum dicendum, quod quamvis non delectetur in poenis inquantum hujusmodi;
              delectatur tamen in eis inquantum sunt per suam justitiam ordinatae.</p>
            <p xml:id="ta-l4d50q2-d1e840">Ad tertium dicendum, quod in viatore non est laudabile quod delectetur de poenis
              aliorum secundum se: est tamen laudabile, si delectetur de eis inquantum habent
              aliquid annexum. Tamen alia ratio est de viatore et comprehensore; quia in viatore
              passiones frequenter insurgunt sine judicio rationis; et tamen tales passiones sunt
              interdum laudabiles, secundum quod bonam dispositionem mentis indicant; sicut patet de
              verecundia et misericordia et poenitentia de malo; sed in comprehensoribus non potest
              esse passio, nisi consequens judicium rationis.</p>
          </div>
        </div>
        <div xml:id="ta-l4d50q2-Dd1e845">
          <head xml:id="ta-l4d50q2-Hd1e847">Expositio textus</head>
          <p xml:id="ta-l4d50q2-d1e850"><quote xml:id="ta-l4d50q2-Qd1e851">Nec malis facultas peccandi esse poterit</quote>. Peccare hic accipitur, non
            quantum ad deordinationem actus, sed quantum ad demeritum culpae. <quote xml:id="ta-l4d50q2-Qd1e854">Quid est enim
              esse penitus extra Deum nisi in summa caecitate?</quote> Extra Deum dicuntur esse
            reprobi, non quod ad eos providentia Dei non se extendat; sed quia in ipso non
            delectantur, nec eum considerant nisi ad suam tristitiam, et iterum mens eorum est
            totaliter a Deo aversa. <quote xml:id="ta-l4d50q2-Qd1e857">Ubi nullam lucem videbunt, cui confiteantur</quote>. Non
            quod nullam veritatem cognoscant; sed quia cognitio veritatis non erit causa
            confessionis, sed magis tribulationis et odii. <quote xml:id="ta-l4d50q2-Qd1e860">Sed melius est dubitare de
              occultis</quote> et cetera. Non quod de hoc sit dubitandum an anima separata
            corporalem linguam habeat; sed quia nobis certus esse non potest status animae
            separatae. <quote xml:id="ta-l4d50q2-Qd1e863">Egredientur et videbunt cadavera impiorum</quote> et cetera.
            Egredientur non loco, sed intelligentia, ut Glossa dicit Isa. ult. Per cadavera vero, ut
            Augustinus dicit de Civ. Dei, <quote xml:id="ta-l4d50q2-Qd1e866">significatur evidens corporum poena; quamvis
              cadaver nisi caro exanimis non soleat nuncupari. Illa vero animata erunt corpora;
              alioquin nulla poterunt sentire tormenta. Nisi quia forte mortuorum erunt corpora,
              idest eorum qui in secundam cadent mortem; ideo non absurde hic cadavera dici possunt;
              unde est et illud ab eodem propheta dictum, quod jam supra posuit: terra vero impiorum
              cadet</quote>; Isai. 26, 19, ubi nos habemus: <quote xml:id="ta-l4d50q2-Qd1e870">terram gigantum detrahes in
              ruinam. Quis autem non videat a cadendo esse appellata cadavera? Haec de pedibus
              sedentis (...) commemorasse sufficiat</quote>. Hic Magister in fine operis tangit
            visionem quamdam Isaiae, ut dicitur Isai. 6, 1: vidit enim Deum <quote xml:id="ta-l4d50q2-Qd1e873">sedentem super
              solium excelsum et elevatum; et plena erat domus majestate ejus; et ea quae sub ipso
              erant, replebant templum, et Seraphim stabant subter illud, sex alae uni, et sex alae
              alteri: duabus velabant faciem ejus, et duabus velabant pedes ejus, et duobus
              volabant</quote>; quae quidem visio a Hieronymo allegorice exponitur, volente per
            sedentem super solium excelsum, Christum significari; per solium autem excelsum et
            elevatum significari Angelos, in quibus Deus sedet, ut dicitur in Psalm. 9, 1:
              <quote xml:id="ta-l4d50q2-Qd1e876">qui sedet super Cherubim</quote>; per domum autem superiorem, Ecclesiam
            triumphantem, quae Dei majestate impletur; per templum vero inferius, Ecclesiam
            militantem, quae inferioribus donis perficitur, nec videt divinae essentiae majestatem.
            Sed Dionysius per sedentem in solio dicit significari ipsum Deum; per solium autem
            excelsum, ipsam eminentiam divinae naturae; per domum vero superiorem, creaturas
            excellentiores Deo magis propinquas, quae ejus majestatem plenius repraesentant; per
            templum vero inferius, inferiores creaturas, scilicet corporales, quae in inferiori
            mundo divinam participant bonitatem. Hujusmodi autem sedentis super thronum facies ipsam
            divinam essentiam designat, et ea quae in aeternitate fuerunt ante mundi constitutionem;
            per pedes vero, ea quae post mundum erunt in gloria beatorum, et in poenis damnatorum;
            per media vero, ea quae cursu temporis medio aguntur. Seraphim ergo faciem et pedes
            sedentis super thronum velare dicuntur, quia mysteria aeternae deitatis et futurae
            beatitudinis et miseriae nobis ad plenum non revelant; sed duabus alis volabant, quia de
            his quae in medio tempore aguntur, nos, quantum opus est, Angelorum ministerio
            instruimur, inter quos Seraphim primatum tenent. Volatus ergo eorum, processum
            revelationis eorum in nos demonstrat, quem etiam rectum motum ipsorum Dionysius nominat
            in 4 cap. de Div. Nom. Magister ergo in hoc libro exorsus a Deo, idest incipiens a facie
            sedentis super thronum, idest ab ipsa Trinitate divinitatis, de qua in 1 Lib. egit,
            procedens per media, quae dum durat mundus aguntur, ut sunt creaturae, et peccata, de
            quibus egit in 2 Lib.; vel reparatio, et virtutes, de quibus egit in 3 et ecclesiastica
            sacramenta, de quibus egit in prima parte 4, duce Christo, qui est via, pervenit usque
            ad pedes, idest usque ad ea quae in fine mundi et etiam postmodum agentur, sicut est
            resurrectio corporum, punitio damnatorum, et gloria beatorum, quae in Dei visione
            consistit; ut sic a Deo incipiens ejus doctrina, etiam terminetur in Deo, qui est
            principium a quo omnia, et finis ad quem omnia ordinantur; cui est honor et gloria in
            saecula saeculorum. Amen.</p>
        </div>
      </div>
    </body>
  </text>
</TEI>