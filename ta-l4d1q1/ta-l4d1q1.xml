<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 1, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 1, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="2a"/>
      </div>
    </front>
    <body>
      <div xml:id="ta-l4d1q1">
        <head xml:id="ta-l4d1q1-Hd1e97">Quaestio 1</head>

        <div xml:id="ta-l4d1q1-Dd1e100">
          <head xml:id="ta-l4d1q1-Hd1e102">Prooemium</head>
          <p xml:id="ta-l4d1q1-d1e105">Hic quaeruntur quinque: 1 quid sit sacramentum; 2 de necessitate sacramentorum; 3 ex
            quibus consistat sacramentum; 4 de efficacia sacramentorum novae legis; 5 de efficacia
            sacramentorum veteris legis.</p>
        </div>
        <div xml:id="ta-l4d1q1-Dd1e109" type="articulus">
          <head xml:id="ta-l4d1q1-Hd1e111">Articulus 1</head>

          <head xml:id="ta-l4d1q1-Hd1e114" type="question-title">Utrum definitio sacramenti a Magistro convenienter
            assignetur</head>
          <div xml:id="ta-l4d1q1-Dd1e117">
            <head xml:id="ta-l4d1q1-Hd1e119">Quaestiuncula 1</head>
            <p xml:id="ta-l4d1q1-d1e122">Ad primum sic proceditur. Videtur quod inconvenienter definiatur sacramentum per hoc
              quod dicitur: <quote xml:id="ta-l4d1q1-Qd1e124">sacramentum est sacrae rei signum</quote>. Sacramenta enim sunt
              alligamenta sanitatis, ut dicitur in Glossa super illud Psalm. 146, 3: <quote xml:id="ta-l4d1q1-Qd1e127">qui
                sanat contritos corde</quote>. Sed de ratione medicamenti non est ut aliquid
              significet, sed solum ut efficiat sanitatem. Ergo sacramentum non est signum.</p>
            <p xml:id="ta-l4d1q1-d1e131">Praeterea, omnes creaturae sensibiles sunt signa invisibilium divinorum, ut patet
              Rom. 1, nec tamen dici possunt sacramenta. Ergo male definitur sacramentum
                <quote xml:id="ta-l4d1q1-Qd1e133">sacrae rei signum</quote>.</p>
            <p xml:id="ta-l4d1q1-d1e137">Praeterea, serpens aeneus, de quo dicitur Num. 21, signum fuit sacrae rei, scilicet
              crucis Christi: nec tamen fuit sacramentum. Ergo definitio praedicta est male
              data.</p>
            <p xml:id="ta-l4d1q1-d1e140">Praeterea, triplex est signum; scilicet demonstrativum, quod est de praesenti;
              rememorativum, quod est de praeterito; prognosticum, quod est de futuro. Sed nullum
              istorum competit sacramento, cum quandoque recipiens sacramentum, gratiam non habeat,
              nec habuit, nec in posterum habiturus sit. Ergo non omne sacramentum est signum.</p>
            <p xml:id="ta-l4d1q1-d1e144">Praeterea, signum contra causam dividitur. Sed aliquod sacramentum est causa. Ergo
              non omne sacramentum est signum.</p>
          </div>
          <div xml:id="ta-l4d1q1-Dd1e148">
            <head xml:id="ta-l4d1q1-Hd1e150">Quaestiuncula 2</head>
            <p xml:id="ta-l4d1q1-d1e153">Ulterius. Videtur quod male definiatur signum, cum dicitur: <quote xml:id="ta-l4d1q1-Qd1e155">signum est res
                praeter speciem quam ingerit sensibus, aliquid aliud ex se faciens in cognitionem
                venire</quote>. Unum enim oppositorum non debet poni in definitione alterius. Sed
              res et signa ex opposito dividuntur, ut patuit in 1 dist. primi libri. Ergo res non
              debet poni in definitione signi.</p>
            <p xml:id="ta-l4d1q1-d1e159">Praeterea, secundum philosophum in libro priorum, omnis effectus suae causae signum
              esse potest. Sed quidam effectus sunt spirituales, qui nullam speciem ingerunt
              sensibus. Ergo non omne signum aliquam speciem sensibus ingerit.</p>
            <p xml:id="ta-l4d1q1-d1e162">Praeterea, omnis locutio fit per aliqua signa. Sed Angeli loquuntur non prolato
              aliquo sensibili sermone, ut in 2 Lib., dist. 2, dictum est. Ergo non omne signum est
              sensibile.</p>
          </div>
          <div xml:id="ta-l4d1q1-Dd1e166">
            <head xml:id="ta-l4d1q1-Hd1e168">Quaestiuncula 3</head>
            <p xml:id="ta-l4d1q1-d1e171">Ulterius. Videtur quod haec definitio male detur: <quote xml:id="ta-l4d1q1-Qd1e173">sacramentum est invisibilis
                gratiae visibilis forma, ut imaginem gerat, et causa existat</quote>. Sicut enim in
              littera dicitur, in duobus sacramenta consistunt, scilicet in rebus et verbis. Sed
              sicut res sunt visibiles, ita verba sunt audibilia. Ergo debuit dicere: visibilis et
              audibilis forma.</p>
            <p xml:id="ta-l4d1q1-d1e177">Praeterea, omnis forma est intrinseca vel exemplaris. Sed sacramenta non sunt formae
              intrinsecae invisibilis gratiae, ut per se patet: nec iterum formae exemplares, cum
              gratia invisibilis non imitetur rem visibilem, sed e converso. Ergo sacramentum nullo
              modo est forma invisibilis gratiae.</p>
            <p xml:id="ta-l4d1q1-d1e180">Praeterea, character baptismalis est sacramentum et res, ut infra, dist. 4, quaest.
              1, dicetur, et similiter corpus Christi verum existens in altari. Sed neutrum istorum
              est forma visibilis. Ergo definitio non est bene data.</p>
            <p xml:id="ta-l4d1q1-d1e183">Praeterea, imago est quod ad imitationem alterius fit; forma autem exemplaris est ad
              cujus imitationem aliquid fit. Ergo non est idem forma et imago respectu ejusdem. Sed
              sacramentum est forma invisibilis gratiae. Ergo non est imago respectu ejusdem.</p>
            <p xml:id="ta-l4d1q1-d1e187">Praeterea, in definitione generis non debet poni differentia constitutiva alicujus
              specierum in quas dividitur genus. Sed esse causam ejus quod figurat, est differentia
              sacramentorum novae legis. Ergo non debet poni in definitione communi sacramenti.</p>
          </div>
          <div xml:id="ta-l4d1q1-Dd1e192">
            <head xml:id="ta-l4d1q1-Hd1e194">Quaestiuncula 4</head>
            <p xml:id="ta-l4d1q1-d1e197">Ulterius. Videtur quod definitio quam ponit Augustinus, sit incompetens; scilicet:
                <quote xml:id="ta-l4d1q1-Qd1e199">sacramentum est in quo sub tegumento rerum visibilium divina virtus secretius
                operatur salutem</quote>. Occultatio enim manifestationi opponitur. Sed signum
              instituitur ad manifestandum. Cum ergo tegumentum occultationem importet, videtur quod
              male ponatur in definitione sacramenti.</p>
            <p xml:id="ta-l4d1q1-d1e203">Praeterea, frequenter accipientes sacramenta, salutem non consequuntur. Ergo operatio
              salutis non debet poni in definitione sacramenti.</p>
            <p xml:id="ta-l4d1q1-d1e206">Praeterea, in sanctis hominibus divina virtus operatur ad salutem ipsorum, ut dicitur
              Isai. 26, 12: <quote xml:id="ta-l4d1q1-Qd1e208">omnia opera nostra operatus es in nobis</quote>, nec tamen sancti
              homines dicuntur sacramenta. Ergo idem quod prius.</p>
          </div>
          <div xml:id="ta-l4d1q1-Dd1e213">
            <head xml:id="ta-l4d1q1-Hd1e215">Quaestiuncula 5</head>
            <p xml:id="ta-l4d1q1-d1e218">Ulterius. Videtur quod definitio Hugonis a sancto Victore, sit incompetens, quae
              talis est: <quote xml:id="ta-l4d1q1-Qd1e220">sacramentum est corporale vel materiale elementum, extrinsecus
                oculis suppositum, ex institutione signans, ex similitudine repraesentans, et ex
                sanctificatione invisibilem gratiam continens</quote>. Materia enim non praedicatur
              de toto. Sed materiale elementum est materia sacramenti. Ergo male ponitur in
              definitione sacramenti ut genus.</p>
            <p xml:id="ta-l4d1q1-d1e224">Praeterea, in quibusdam sacramentis non est elementum, sed elementatum, sicut in
              extrema unctione est oleum. Ergo definitio non est communis omnibus sacramentis.</p>
            <p xml:id="ta-l4d1q1-d1e227">Praeterea, similitudo est rerum differentium eadem qualitas. Sed non potest esse
              eadem qualitas rerum spiritualium ad corporalia. Ergo nec similitudo; ergo male
              dicitur: <quote xml:id="ta-l4d1q1-Qd1e229">ex similitudine repraesentans</quote>.</p>
            <p xml:id="ta-l4d1q1-d1e233">Praeterea, si est aliqua similitudo, illa est ex naturali proprietate materialis
              elementi. Si ergo ex similitudine repraesentat, et idem est repraesentare quod
              significare, ut potest patere per definitionem signi in littera positam; ergo
              sacramentum non significat ex institutione.</p>
          </div>
          <div xml:id="ta-l4d1q1-Dd1e237">
            <head xml:id="ta-l4d1q1-Hd1e239">Quaestiuncula 1</head>
            <p xml:id="ta-l4d1q1-d1e242">Respondeo dicendum ad primam quaestionem, quod sacramentum secundum proprietatem
              vocabuli videtur importare sanctitatem active, ut dicatur sacramentum quo aliquid
              sacratur, sicut ornamentum quo aliquid ornatur. Sed quia actiones activorum dicuntur
              esse proportionatae conditionibus passivorum, ideo in sanctificatione qua homo
              sanctificatur, debet esse talis sanctificandi modus qui homini competat secundum quod
              rationalis est, quia ex hoc est homo. Inquantum autem est rationalis, habet
              cognitionem a sensibilibus ortam; unde oportet quod sanctificetur hoc modo quod sua
              sanctificatio sibi innotescat per similitudines sensibilium rerum; et secundum hoc
              invenitur diversa acceptio sacramenti. Aliquando enim sacramentum importat rem qua fit
              consecratio; et sic passio Christi dicitur sacramentum; et haec est prima acceptio
              quam Magister ponit. Aliquando vero includit modum consecrationis, qui homini competit
              secundum quod causae sanctificantes et sua sanctificatio per similitudines sensibilium
              sibi notificantur; et sic sacramenta novae legis sacramenta dicuntur: quia et
              consecrant, et sanctitatem significant modo praedicto, et etiam primas
              sanctificationis causas significant; sicut Baptismus et puritatem designat, et mortis
              Christi signum est. Aliquando etiam includit tantum significationem praedictarum
              consecrationum, sicut signum sanitatis dicitur sanum; et hoc modo sacramenta veteris
              legis, sacramenta dicuntur, inquantum significant ea quae in Christo sunt gesta, et
              etiam sacramenta novae legis. Relicto ergo primo modo dicendi sacramentum (quia de
              hujusmodi sacramentis dictum est in 3 libro), de sacramentis secundo et tertio modo
              dictis non poterit alia communis definitio assignari nisi dicatur: <quote xml:id="ta-l4d1q1-Qd1e244">sacramentum
                est sacrae rei signum</quote>; nisi quod oportet ut subintelligatur talis modus
              significandi, qui est per similitudinem rei sensibilis quod Magister addit quod est id
              ut scilicet ejus similitudinem gerat.</p>
            <p xml:id="ta-l4d1q1-d1e248">Ad primum ergo dicendum, quod quamvis significatio non sit de ratione curationis
              simpliciter, est tamen de ratione curationis talis quae fit per sacramenta, ut ex
              dictis patet.</p>
            <p xml:id="ta-l4d1q1-d1e251">Ad secundum dicendum, quod res sensibiles non sunt signa divinorum ut sunt sacrantia,
              sed ut sunt in seipsis sacra. Sacramentum autem debet intelligi signum rei sacrae ut
              est sacrans; et ideo non oportet quod omnes res sensibiles sint sacramenta.</p>
            <p xml:id="ta-l4d1q1-d1e254">Ad tertium dicendum, quod quamvis serpens aeneus esset signum rei sacrae sacrantis,
              non tamen inquantum sacrans est actu: quia non ad hoc adhibebatur ut aliquis
              sanctificationis effectus perciperetur; sed solum effectus exterioris curationis; et
              similis est ratio de imagine crucis, quae ponitur tantum ad repraesentandum.</p>
            <p xml:id="ta-l4d1q1-d1e258">Ad quartum dicendum, quod sacramenta novae legis tria significant; scilicet causam
              primam sanctificantem, sicut Baptismus mortem Christi; et quantum ad hoc sunt signa
              rememorativa. Item significant effectum sanctificationis quam faciunt; et haec
              significatio est eis principalis; et sic sunt signa demonstrativa. Nec obstat, si
              aliquis sanctitatem non recipit: quia non est ex defectu sacramenti, quod, quantum in
              se est, natum est gratiam conferre. Item significant finem sanctificationis, scilicet
              aeternam gloriam; et quantum ad hoc sunt signa prognostica. Sacramenta vero veteris
              legis erant totaliter signa prognostica.</p>
            <p xml:id="ta-l4d1q1-d1e261">Ad quintum dicendum, quod signum, quantum est in se, importat aliquid manifestum quo
              ad nos, quo manuducimur in cognitionem alicujus occulti. Et quia ut frequentius
              effectus sunt nobis manifestiores causis; ideo signum quandoque contra causam
              dividitur, sicut demonstratio quia est quae dicitur esse per signum a communi, ut in 1
              Physicor. dicitur; demonstratio autem propter quid est per causam. Quandoque autem
              causa est manifesta quo ad nos, utpote cadens sub sensu; effectus autem occultus, ut
              si expectatur in futurum; et tunc nihil prohibet causam signum sui effectus dici.</p>
          </div>
          <div xml:id="ta-l4d1q1-Dd1e265">
            <head xml:id="ta-l4d1q1-Hd1e267">Quaestiuncula 2</head>
            <p xml:id="ta-l4d1q1-d1e270">Ad secundam quaestionem dicendum, quod, sicut dictum est, signum importat aliquod
              notum quo ad nos, quo manuducimur in alterius cognitionem. Res autem primo notae
              nobis, sunt res cadentes sub sensu, a quo omnis nostra cognitio ortum habet; et ideo
              signum quantum ad primam sui institutionem significat aliquam rem sensibilem, prout
              per eam manuducimur in cognitionem alicujus occulti; et sic Magister accipit hic
              signum. Contingit autem aliquando quod aliquod magis notum quo ad nos, etiam si non
              sit res cadens sub sensu, quasi secundaria significatione dicatur signum; sicut dicit
              philosophus in 2 Ethic., quod signum generati habitus in nobis oportet accipere
              fientem in opere delectationem, quae non est delectatio sensibilis, cum sit
              rationis.</p>
            <p xml:id="ta-l4d1q1-d1e273">Ad primum ergo dicendum, quod definitio illa non est per oppositas res, sed per
              oppositas rationes; unde etiam ibidem dictum est, quod omne signum est res.</p>
            <p xml:id="ta-l4d1q1-d1e276">Ad secundum dicendum, quod in rebus intelligibilibus fit processus ab his quae sunt
              notiora simpliciter, sicut patet in mathematicis; unde ibi effectus non sunt signa
              causarum; sed in rebus sensibilibus.</p>
            <p xml:id="ta-l4d1q1-d1e279">Ad tertium dicendum similiter de locutione Angelorum, quod fit per ea quae sunt
              notiora simpliciter: unde non possunt proprie dici signa, sed quasi transumptive.</p>
          </div>
          <div xml:id="ta-l4d1q1-Dd1e283">
            <head xml:id="ta-l4d1q1-Hd1e285">Quaestiuncula 3</head>
            <p xml:id="ta-l4d1q1-d1e288">Ad tertiam quaestionem dicendum, quod illa definitio Magistri completissime rationem
              sacramenti designat, prout nunc de sacramentis loquimur. Ponitur enim efficientia
              sanctitatis in hoc quod dicitur: <quote xml:id="ta-l4d1q1-Qd1e290">ut causa existat</quote>; et modus competens
              homini quantum ad cognitionem, in hoc quod dicitur: <quote xml:id="ta-l4d1q1-Qd1e293">invisibilis gratiae
                visibilis forma</quote>; et modus significationis homini connaturalis, scilicet ex
              similitudine sensibilium, in hoc quod dicitur: <quote xml:id="ta-l4d1q1-Qd1e296">ut imaginem gerat</quote>.</p>
            <p xml:id="ta-l4d1q1-d1e300">Ad primum ergo dicendum, quod quia visus est nobilior inter alios sensus, et plures
              differentias rerum ostendit, ut dicitur in 1 Metaph.; ideo, ut Augustinus dicit, nomen
              visus ad omnes alios sensus extenditur; et ideo visibilis ponitur hic pro sensibili
              communiter.</p>
            <p xml:id="ta-l4d1q1-d1e303">Ad secundum dicendum, quod forma sumitur hic communiter pro figura, secundum quod est
              in quarta specie qualitatis, et non pro forma exemplari: quia per mutationem figurae
              imaginibus aliquid repraesentamus. Vel si sumatur pro forma exemplari, hoc est
              inquantum sacramenta sunt quodammodo causae invisibilis gratiae; et ita in via
              generationis praecedunt, quamvis quantum ad institutionem imitentur.</p>
            <p xml:id="ta-l4d1q1-d1e306">Ad tertium dicendum, quod character baptismalis et corpus Christi verum non dicuntur
              sacramenta nisi secundum quod conjunguntur signis sensibilibus.</p>
            <p xml:id="ta-l4d1q1-d1e310">Ad quartum dicendum, sicut ad secundum, quod forma quae est figura, non habet
              oppositionem ad imaginem, cum figura imago dicatur.</p>
            <p xml:id="ta-l4d1q1-d1e313">Ad quintum dicendum, quod sacramentum non dividitur per sacramenta veteris et novae
              legis sicut genus per species, sed sicut analogum in suas partes, ut sanum in habens
              sanitatem, et significans eam. Sacramentum autem simpliciter est quod causat
              sanctitatem. Quod autem significat tantum, non est sacramentum nisi secundum quid. Et
              ideo esse causam potest poni in definitione sacramenti, sicut habens sanitatem in
              definitione sani.</p>
          </div>
          <div xml:id="ta-l4d1q1-Dd1e317">
            <head xml:id="ta-l4d1q1-Hd1e319">Quaestiuncula 4</head>
            <p xml:id="ta-l4d1q1-d1e322">Ad quartam quaestionem dicendum, quod definitio illa Augustini, si tamen in verbis
              illis sacramentum definire intendit, datur de sacramento quantum ad id quod est
              principale in ratione ipsius, scilicet causare sanctitatem. Et quia sacramenta non
              sunt primae causae sanctitatis, sed quasi causae secundariae et instrumentales; ideo
              definiuntur sacramenta, sanctificationis instrumenta. Actio autem non attribuitur
              instrumento, sed principali agenti, cujus virtute instrumenta ad opus applicantur,
              prout sunt mota ab ipso; et ideo sacramenta non dicit esse sanctificantia, sed quod in
              eis divina virtus occulta existens sanctificat.</p>
            <p xml:id="ta-l4d1q1-d1e325">Ad primum ergo dicendum, quod sacramentum est causa et signum. Est quidem causa
              instrumentalis; et ideo virtus agentis principalis occulte in ipso operatur, sicut
              virtus artis vel artificis in serra. Sed inquantum est signum, est ad manifestandum
              hujusmodi occultationem; ut sic ante significationem sit occultum; sed postquam
              significatio facta est actu, sit manifestum.</p>
            <p xml:id="ta-l4d1q1-d1e328">Ad secundum dicendum, quod hoc contingit per accidens ex defectu recipientium.
              Definitiones autem respiciunt hoc quod per se est, sicut quod ignis calefacit, quantum
              in se est, quamvis ex parte passivi impediri posset.</p>
            <p xml:id="ta-l4d1q1-d1e331">Ad tertium dicendum, quod in sacramentis Deus operatur salutem sicut in instrumentis,
              quibus mediantibus salus causatur; sed in hominibus sicut in subjectis recipientibus
              salutem; et ideo ratio non sequitur.</p>
          </div>
          <div xml:id="ta-l4d1q1-Dd1e336">
            <head xml:id="ta-l4d1q1-Hd1e338">Quaestiuncula 5</head>
            <p xml:id="ta-l4d1q1-d1e341">Ad quintam quaestionem dicendum, quod definitio Hugonis de sancto Victore eadem est
              cum definitione quam Magister in littera ponit, hoc excepto quod addit causam
              significationis, quae est institutio, et causam efficientiae, quae est sanctificatio:
              idem enim est dictum <quote xml:id="ta-l4d1q1-Qd1e343">materiale elementum exterius oculis suppositum, et ex
                institutione significans</quote>, quod <quote xml:id="ta-l4d1q1-Qd1e346">invisibilis gratiae visibilis
                forma</quote>; et <quote xml:id="ta-l4d1q1-Qd1e349">ex similitudine repraesentans</quote>, idem est ei quod
              dicitur, <quote xml:id="ta-l4d1q1-Qd1e352">ut imaginem gerat</quote>; et <quote xml:id="ta-l4d1q1-Qd1e355">ex sanctificatione invisibilem
                gratiam continens</quote>, idem est ei quod dicitur: <quote xml:id="ta-l4d1q1-Qd1e359">ut causa
              existat</quote>.</p>
            <p xml:id="ta-l4d1q1-d1e363">Ad primum ergo dicendum, quod sicut formae artificiales sunt accidentales, tamen in
              artificialibus tota substantia est materia, et propter hoc praedicatur, ut dicatur,
              phiala est aurum; ita etiam cum in sacramentis forma non det esse substantiale, sed
              accidentale in genere causae et signi, non est inconveniens ut materia sacramenti de
              ipso praedicetur, et in ejus definitione sicut genus ponatur; hoc enim etiam in aliis
              accidentibus contingit, ut dicitur in 7 Metaph., ut cum dicitur: simum est nasus
              curvus.</p>
            <p xml:id="ta-l4d1q1-d1e366">Ad secundum dicendum, quod elementum accipitur communiter pro quolibet corporali
              visibili, sive sit elementum simplex, sive elementatum; et utimur tali modo loquendi
              propter verbum Augustini, qui dicit: <quote xml:id="ta-l4d1q1-Qd1e368">accedit verbum ad elementum, et fit
                sacramentum</quote>. In Baptismo enim, qui est sacramentorum janua, materia est
              elementum simplex.</p>
            <p xml:id="ta-l4d1q1-d1e372">Ad tertium dicendum, quod inter corporalia et spiritualia non attenditur similitudo
              per participationem ejusdem qualitatis, sed per proportionalitatem, quae est
              similitudo proportionatorum; ut sicut se habet aqua ad delendas maculas corporales,
              ita gratia ad abluendum spirituales; et secundum hunc modum similitudinis
              transferuntur etiam corporalia ad spiritualia.</p>
            <p xml:id="ta-l4d1q1-d1e376">Ad quartum dicendum, quod res sensibilis secundum praedictam similitudinem ex
              naturali proprietate pluribus est conformis; et ideo quantum est de se aequaliter
              potest quodlibet illorum significare. Ad hoc ergo quod ad unum determinetur, et sic
              sua significatio sit certa, oportet quod accedat institutio, quae ad unum determinet;
              quia etsi repraesentatio quae est ex similitudine naturalis proprietatis, importet
              aptitudinem quamdam ad significandum, attamen determinatio et complementum
              significationis ex institutione est.</p>
          </div>
        </div>
        <div xml:id="ta-l4d1q1-Dd1e381" type="articulus">
          <head xml:id="ta-l4d1q1-Hd1e383">Articulus 2</head>

          <head xml:id="ta-l4d1q1-Hd1e386" type="question-title">Utrum sacramenta fuerint necessaria post hominis lapsum</head>
          <div xml:id="ta-l4d1q1-Dd1e389">
            <head xml:id="ta-l4d1q1-Hd1e391">Quaestiuncula 1</head>
            <p xml:id="ta-l4d1q1-d1e394">Ad secundum sic proceditur. Videtur quod sacramentis humanum genus etiam post lapsum
              non indigeat. Per gratiam enim et virtutes peccati vulnera sanantur in nobis: quia
              gratia a sanctis dicitur sanitas et decor animae. Philosophus etiam in 2 Ethic.
              comparat virtutem sanitati corporali. Cum ergo sacramenta sint instituta ut medicinae
              peccati, ut Hugo de sancto Victore dicit, videtur quod eis non indigeamus.</p>
            <p xml:id="ta-l4d1q1-d1e397">Praeterea, contraria contrariis curantur. Sed homo morbum peccati incurrerat, se per
              affectum rebus temporalibus subjiciendo. Ergo videtur inconveniens modus curationis ut
              sub rebus sensibilibus humilietur, sicut Magister dicit.</p>
            <p xml:id="ta-l4d1q1-d1e400">Praeterea, id quod est causa occultationis et erroris, non prodest ad eruditionem.
              Sed tradere spiritualia sub signis corporalibus est occultatio quaedam spiritualium;
              unde et pluribus est causa erroris, sicut patet de illis qui Deum credebant per
              lineamenta corporalia distingui propter modum loquendi symbolicum in Scripturis. Ergo
              non facit ad eruditionem nostram sacramentorum exhibitio, ut Magister dicit.</p>
            <p xml:id="ta-l4d1q1-d1e403">Praeterea, 1 Tim. 6, 8: <quote xml:id="ta-l4d1q1-Qd1e405">corporalis exercitatio ad modicum utilis est</quote>.
              Sed exercitatio quae fit in sacramentis, est corporalis: quia res quae in usum
              veniunt, corporales sunt. Ergo eis non indigemus propter exercitationem, ut iterum
              Magister dicit.</p>
            <p xml:id="ta-l4d1q1-d1e410">Sed contra, Augustinus dicit contra Faustum, quod omnis religio habuit aliqua signa
              exteriora, in quibus conveniebant ad Deum colendum. Sed in Ecclesia Dei, post peccatum
              in hoc mundo peregrinante, est verissima religio. Ergo oportet in ea esse hujusmodi
              signa: et haec sunt sacramenta; ergo indigemus eis.</p>
            <p xml:id="ta-l4d1q1-d1e413">Praeterea, medicina vulneri debet esse proportionata. Sed vulnus peccati devenerat in
              humano genere usque ad corpus, in quo habitat lex peccati, ut dicitur Rom. 7. Ergo
              debuit medicina etiam per aliqua corporalia ei parari. Sed hujusmodi sunt sacramenta.
              Ergo sacramentis homo in statu naturae lapsae indiget.</p>
          </div>
          <div xml:id="ta-l4d1q1-Dd1e417">
            <head xml:id="ta-l4d1q1-Hd1e419">Quaestiuncula 2</head>
            <p xml:id="ta-l4d1q1-d1e422">Ulterius. Videtur quod etiam ante peccatum homo eis indiguisset. Homo enim etiam ante
              peccatum gratia indigebat, ut in 2 Lib., dist. 24, art. 4 ad 2, dictum est. Sed
              sacramenta sunt instituta ad gratiae collationem. Ergo homo eis in statu innocentiae
              indiguisset.</p>
            <p xml:id="ta-l4d1q1-d1e425">Praeterea, Dionysius assignat hanc causam institutionis hujusmodi sensibilium
              figurarum in sacramentis: quia per hujusmodi sensibiles figuras materiale nostrum
              melius reducitur ad spiritualia, propter connaturalitatem cognitionis nostrae ad
              sensibilia. Sed homo in statu innocentiae materialis erat, et ex sensibilibus
              cognitionem accipiens, propter quod etiam in Paradiso dicitur positus ad operandum, ut
              naturales vires rerum experiretur. Ergo et hunc indiguit hujusmodi sacramentis.</p>
            <p xml:id="ta-l4d1q1-d1e428">Praeterea, matrimonium sacramentum quoddam est. Hoc autem in Paradiso fuit institutum
              in statu innocentiae, ut patet Gen. 2. Ergo in statu innocentiae homo sacramentis
              indiguisset.</p>
            <p xml:id="ta-l4d1q1-d1e431">Sed contra, Matth. 9, 12: <quote xml:id="ta-l4d1q1-Qd1e433" source="http://scta.info/resource/mt9_12">non opus est sanis medico</quote>, nec etiam
              medicina. Sed Hugo de sancto Victore dicit, quod sacramenta sunt vasa medicinalia.
              Ergo non erant in statu innocentiae necessaria, cum morbus non erat.</p>
            <p xml:id="ta-l4d1q1-d1e438">Praeterea, sacramenta virtutem sortiuntur ex passione Christi: unde et de latere
              ipsius in cruce pendentis fluxisse dicuntur. Sed si homo non peccasset, Christi passio
              non fuisset. Ergo nec sacramenta.</p>
          </div>
          <div xml:id="ta-l4d1q1-Dd1e442">
            <head xml:id="ta-l4d1q1-Hd1e444">Quaestiuncula 3</head>
            <p xml:id="ta-l4d1q1-d1e447">Ulterius. Videtur quod in statu legis naturae sacramenta non fuerunt necessaria. Non
              minus enim est necessaria eruditio quae fit per praecepta quam illa quae fit per
              sacramenta. Sed praecepta non fuerunt alia data ad bene vivendum, praeter ea quibus
              naturali ratione ad bene vivendum informabantur. Ergo videtur quod nec sacramenta
              debuerunt pro tempore illo institui, cum ea lex naturalis non dictet: quod patet ex
              hoc quod non sunt eadem apud omnes et secundum omne tempus.</p>
            <p xml:id="ta-l4d1q1-d1e450">Praeterea, sacramenta, quando instituta sunt, necessaria sunt ad salutem, ut patet
              Joan. 3, 5: <quote xml:id="ta-l4d1q1-Qd1e452">nisi quis renatus fuerit ex aqua et spiritu sancto, non potest
                introire in regnum Dei</quote>. Sed ea quae ante legem scriptam videntur esse
              sacramenta, erant voto celebrata, et non necessitate, ut Hugo de sancto Victore dicit.
              Ergo non erant sacramenta, et per consequens nec necessaria.</p>
            <p xml:id="ta-l4d1q1-d1e456">Sed contra, secundum Hugonem, quandocumque fuit morbus, fuit et medicina morbi. Sed
              in statu legis naturae erat morbus peccati. Ergo necessaria erat sacramentorum
              medicina.</p>
          </div>
          <div xml:id="ta-l4d1q1-Dd1e461">
            <head xml:id="ta-l4d1q1-Hd1e463">Quaestiuncula 4</head>
            <p xml:id="ta-l4d1q1-d1e466">Ulterius. Videtur quod nec debuerunt supra illa sacramenta legis naturae alia
              superaddi in lege Moysi. Quod enim superadditur alteri, debet esse magis ad
              perfectionem accedens. Sed sacramenta quae fuerunt in lege naturae, erant
              propinquissima perfectis sacramentis, quae sunt in lege nova, ut patet de oblatione
              Melchisedech. Ergo non debuit fieri superadditio per legem Moysi.</p>
            <p xml:id="ta-l4d1q1-d1e469">Praeterea, superadditio ad id quod bonum erat, vel mutatio ejus, non debet fieri nisi
              propter meliorationem. Sed sacramenta veteris legis non habebant alium effectum
              meliorem effectu sacramentorum legis naturae: quia utraque sacramenta significabant
              tantum. Ergo non debuit fieri aliqua mutatio ipsorum, vel superadditio ad ea.</p>
            <p xml:id="ta-l4d1q1-d1e472">Sed contra, sacramenta, ut Magister in littera dicit, ad eruditionem instituta sunt.
              Sed secundum Gregorium, per incrementum temporum crevit scientia sanctorum patrum, et
              fides etiam magis explicata est, ut in 3, dist. 25, quaest. 3, art. 2, quaestiunc. 1,
              dictum est. Ergo oportuit in lege Moysi alia sacramenta addi sacramentis legis
              naturae.</p>
          </div>
          <div xml:id="ta-l4d1q1-Dd1e476">
            <head xml:id="ta-l4d1q1-Hd1e478">Quaestiuncula 5</head>
            <p xml:id="ta-l4d1q1-d1e481">Ulterius. Videtur quod in lege nova non debuerunt aliqua sacramenta remanere.
              Veniente enim veritate cessat figura. Sed gratia et veritas jam per Christum Jesum
              facta est, Joan. 1. Non ergo indigemus sacramentis gratiam ipsius et veritatem
              signantibus.</p>
            <p xml:id="ta-l4d1q1-d1e484">Praeterea, apostolus Galat. 3, dicit, quod antiqui patres erant sub elementis mundi
              servientes, sicut pueri sub paedagogo usque ad praefinitum tempus a patre. Sed tempus
              plenitudinis est tempus incarnationis, ut ibidem dicitur. Ergo cum sacramentum sit
              materiale elementum, videtur quod ex tunc non debuerimus sub sacramentis salutem
              quaerere.</p>
            <p xml:id="ta-l4d1q1-d1e487">Sed contra, quando est tempus medicandi, tunc magis necessariae sunt medicinae. Sed
              tempus aptissimum spirituali medicationi est tempus gratiae; unde in Psal. 101, tempus
              miserendi, annus benignitatis Dei dicitur. Ergo in statu gratiae maxime necessaria
              sunt sacramenta, quae sunt medicinae quaedam.</p>
          </div>
          <div xml:id="ta-l4d1q1-Dd1e491">
            <head xml:id="ta-l4d1q1-Hd1e493">Quaestiuncula 1</head>
            <p xml:id="ta-l4d1q1-d1e496">Respondeo dicendum, ad primam quaestionem, quod sacramenta non erant necessaria
              necessitate absoluta, sicut necessarium est Deum esse, cum ex sola divina bonitate
              instituta sint, sed de necessitate quae est ex suppositione finis; non ita tamen quod
              sine his Deus hominem sanare non posset, quia sacramentis virtutem suam non alligavit,
              ut in littera dicitur (sicut cibus necessarius est ad vitam humanam), sed quia per
              sacramenta magis congrue fit hominis reparatio; sicut equus dicitur necessarius ad
              iter, quia in equo facilius homo vadit. Hujusmodi autem congruitatis causa potest
              accipi ex hoc quod homo per peccatum praecipue circa sensibilia corruptus erat, eis
              detentus ne in Deum surgere posset. Erat autem praedicta corruptio quantum ad
              cognitionem: quia humana mens circa sensibilia tantum occupari noverat, intantum ut
              quidam nihil extra sensibilia crederent; et si qui ad cognitionem intelligibilium
              pervenirent, ea secundum modum rerum sensibilium judicabant. Similiter quantum ad
              affectionem: quia eis quasi summis bonis inhaerebant, Deo postposito. Similiter etiam
              quantum ad actionem: quia homo eis inordinate utebatur. Necessarium ergo fuit ad
              curationem peccatorum ut homo ex sensibilibus in spiritualia cognoscenda proficeret,
              et ut affectum quem circa ea habebat, in Deum referret, et ut eis ordinate et secundum
              divinam institutionem uteretur; et ideo necessaria fuit sacramentorum institutio, per
              quae homo ex sensibilibus de spiritualibus eruditur; et haec est secunda causa quam
              Magister ponit: per quae etiam affectum, qui sensibilibus subjicitur, in Dei
              reverentiam referret; et haec est prima causa: per quae etiam circa ea in honorem Dei
              excitaretur; et haec est tertia causa.</p>
            <p xml:id="ta-l4d1q1-d1e499">Ad primum ergo dicendum, quod gratia et virtutes sanant formaliter, sicut sanitas;
              sed sacramenta quodammodo effective, sicut medicinae quaedam. Unde sicut non sequitur:
              sanitas sanat; ergo medicinae non sunt necessariae; ita nec haec: gratia sanat; ergo
              sacramenta non sunt necessaria: sed magis posset contrarium concludi.</p>
            <p xml:id="ta-l4d1q1-d1e502">Ad secundum dicendum, quod per eadem contrario modo fit virtus et corrumpitur, ut in
              2 Ethic. Unde sicut corruptio virtutis facta est in homine per hoc quod se sub
              sensibilibus rebus humiliavit propter ipsa sensibilia; ita reparatio virtutis
              convenienter fit per hoc quod homo sub eis humiliatur propter Dei reverentiam; et sic
              contraria contrariis curantur: quia contraria debent accipi circa idem.</p>
            <p xml:id="ta-l4d1q1-d1e505">Ad tertium dicendum, quod remanentibus in sensibilibus praedictus modus tradendi
              spiritualia est occulti erroris occasio; a quibus etiam congruum est sancta occultare,
              ut Dionysius dicit. Sed eis qui instruuntur ex sensibilibus in spiritualem intellectum
              consurgere, est valde congruus: quia est conformis naturali cognitioni, qua ex
              sensibilibus cognitionem intellectus accipit.</p>
            <p xml:id="ta-l4d1q1-d1e509">Ad quartum dicendum, quod corporalis exercitatio secundum se accepta ad modicum
              utilis est in comparatione ad pietatem, ut ibi apostolus intendit; sed si ei pietas
              adjungatur, sicut fit in sacramentis, quae ad religionis pietatem pertinent, est valde
              utilis.</p>
          </div>
          <div xml:id="ta-l4d1q1-Dd1e513">
            <head xml:id="ta-l4d1q1-Hd1e515">Quaestiuncula 2</head>
            <p xml:id="ta-l4d1q1-d1e518">Ad secundam quaestionem dicendum, quod utilitas sacramentorum est eruditio et
              curatio. Quantum autem ad curationem omnibus patet quod non erant necessaria
              sacramenta in statu innocentiae, cum tunc morbus non esset. Sed quidam dicunt, quod
              erant necessaria quantum ad eruditionem: quia homo in statu etiam illo sensibilibus
              utebatur, et ita ex sensibilibus spiritualia significari congruebat. Sed hoc non
              videtur conveniens: quia significatio fit ad acquirendum cognitionem de eo quod
              significatur. Quamvis autem in primo statu sensibilia cognosceret, et in eis etiam
              spiritualium similitudines inspiceret, non tamen ex sensibilibus spiritualium
              cognitionem accepit, sed magis ex influentia divini luminis; et ideo sacramentis ad
              eruditionem non indigebat. Et hoc etiam in littera Magister videtur significare: quia
              refert hoc quod de eruditione dicit, ad defectum cognitionis qui est in statu peccati.
              Et ideo dicendum est cum aliis, quod in statu innocentiae sacramenta non fuissent
              necessaria.</p>
            <p xml:id="ta-l4d1q1-d1e521">Ad primum ergo dicendum, quod sacramenta non sunt instituta ad gratiam conferendam,
              nisi prout gratia est sanans formaliter morbum peccati; et sic in statu innocentiae
              homo gratia non indigebat.</p>
            <p xml:id="ta-l4d1q1-d1e524">Ad secundum dicendum, quod in statu innocentiae superiores partes hominis omnino
              inferioribus dominabantur; et ideo quamvis homo haberet sensus, et materialis esset,
              non tamen intellectus ex sensibilibus cognitionem accipiebat, sed ex influentia divini
              luminis habebat. Sed quia experientia etiam eorum quae prius sciebamus, delectabilis
              est, ideo operabatur ad experiendum naturae vires, non ut ex hoc habitum scientiae
              acciperet, sed ut ex visione experimentali eorum quae sciebat, delectaretur.</p>
            <p xml:id="ta-l4d1q1-d1e527">Ad tertium dicendum, quod matrimonium non fuisset in statu innocentiae in remedium,
              sed in officium. Et quia sacramenta remedia sunt, ideo proprie loquendo, non fuisset
              sacramentum, nisi forte inquantum rem sacram significabat; et non quidem illius sacrae
              rei, scilicet conjunctionis Christi et Ecclesiae, per hujusmodi matrimonium homo in
              statu illo cognitionem accepisset; sed magis e converso ex cognitione praedictae
              conjunctionis convenientiam et sanctitatem matrimonii cognovisset.</p>
          </div>
          <div xml:id="ta-l4d1q1-Dd1e531">
            <head xml:id="ta-l4d1q1-Hd1e533">Quaestiuncula 3</head>
            <p xml:id="ta-l4d1q1-d1e536">Ad tertiam quaestionem dicendum, quod ea quae ab homine fiunt, a cognitione ortum
              oportet habere; alias non essent humana opera; unde oportet quod operatio cognitioni
              respondeat, sicut effectus causae. In statu autem legis naturae non sufficiebat ad
              salutem sola naturalis cognitio, sed exigebatur fides aliquorum quae supra rationem
              sunt; et post lapsum exigebatur fides de reparatore, per quem erat medicina morbi; et
              ideo in statu illo non tantum erant necessaria opera quae sunt de dictamine legis
              naturalis, sed etiam alia quae essent protestationes et signa eorum quae ad
              reparationem pertinebant; et haec erant illius temporis sacramenta, sicut sacrificia,
              decimae, oblationes, et hujusmodi.</p>
            <p xml:id="ta-l4d1q1-d1e539">Ad primum ergo dicendum, quod praecepta quae ordinant ad bene vivendum, sunt
              praecepta legis naturae, quae respondent cognitioni naturali. Et quia cognitio
              naturalis sufficienter ea dictabat, nondum per contrariam consuetudinem omnino
              obtenebrata, ideo non erat tanta necessitas ut eorum expressio fieret, sicut
              sacramentorum, quae supernaturali cognitioni respondent.</p>
            <p xml:id="ta-l4d1q1-d1e542">Ad secundum dicendum, quod ante legem scriptam erant quaedam sacramenta necessitatis,
              sicut illud fidei sacramentum quod ordinabatur ad deletionem originalis peccati; et
              similiter poenitentia, quae ordinabatur ad deletionem actualis; et similiter
              matrimonium, quod ordinabatur ad multiplicationem humani generis. Sed sacrificia et
              oblationes et hujusmodi erant necessitatis in communi, ut scilicet aliquid facerent in
              protestationem fidei suae, qua Deo per latriae religionem subjecti erant; sed in
              speciali erant voluntatis, utrum scilicet deberent sacrificia exhibere, vel
              oblationes, vel aliquid hujusmodi.</p>
          </div>
          <div xml:id="ta-l4d1q1-Dd1e546">
            <head xml:id="ta-l4d1q1-Hd1e548">Quaestiuncula 4</head>
            <p xml:id="ta-l4d1q1-d1e551">Ad quartam quaestionem dicendum, quod cum sacramentorum usus fidei proportionaliter
              respondeat, sicut dictum est, oportuit quod secundum diversum statum fidei diversimode
              sacramenta traderentur. Fides autem quantum ad articulorum explicationem semper magis
              et magis crevit secundum propinquitatem temporis gratiae, ut 3 Lib., dist. 25, dictum
              est; et secundum hoc oportuit sacramenta magis ac magis determinari. Et propter hoc,
              quia in Abraham fides primo habuit quasi notabilem quantitatem, ut propter fidei
              religionem ab aliis separaretur (unde et pater fidei dicitur), ideo sibi signaculum,
              sive sacramentum fidei, determinatum fuit, scilicet circumcisio. Et quia tempore Moysi
              jam fides ad tantam quantitatem devenerat ut non solum in uno homine refulgeret, vel
              in familia; sed in una tota gente, populo Dei multiplicato; ideo oportuit et legem
              dari, quae non nisi populo ferri potest (unde legis positio est pars politicae, non
              oeconomicae vel monasticae) et sacramenta in speciali determinari et multiplicari; et
              propter hoc necessarium fuit in lege Moysi determinari sacrificia, oblationes, et
              decimas, quantum ad omnes singulares circumstantias, et matrimonia ordinari, et
              poenitentiae satisfactiones distingui.</p>
            <p xml:id="ta-l4d1q1-d1e554">Ad primum ergo dicendum, quod quamvis oblatio Melchisedech perfectissime
              repraesentaret nostrum sacrificium quantum ad materiam, tamen etiam oportuit multas
              alias circumstantias repraesentari, sicut modum sumendi, et passionem Christi, cujus
              est memoriale, quae explicite significantur per agnum paschalem, et per alia legis
              sacramenta.</p>
            <p xml:id="ta-l4d1q1-d1e557">Ad secundum dicendum, quod quamvis non sit facta melioratio per sacramenta veteris
              legis quantum ad alium effectum in genere, scilicet causare; facta est tamen quantum
              ad eumdem effectum qui est significare, inquantum expressius et pluribus modis futura
              gratiae significabantur sacramenta.</p>
          </div>
          <div xml:id="ta-l4d1q1-Dd1e562">
            <head xml:id="ta-l4d1q1-Hd1e564">Quaestiuncula 5</head>
            <p xml:id="ta-l4d1q1-d1e567">Ad quintam quaestionem dicendum, quod eadem fides est modernorum et antiquorum, ut
              Augustinus dicit, quia quem illi credebant venturum, nos credimus jam venisse; et ideo
              cum sacramenta fidei correspondeant, sicut protestationes ipsius, et ab ea virtutem
              habentia, oportet quod sicut antiqui patres redemptionis Christi participes effecti
              sunt per sacramenta quae erant signa futuri ita et in nos redemptio ejus perveniat
              mediantibus aliquibus sacramentis significantibus quod jam factum est, quae sunt
              sacramenta novae legis.</p>
            <p xml:id="ta-l4d1q1-d1e570">Ad primum ergo dicendum, quod, sicut dicit Dionysius in Eccles. Hier., status novae
              legis medius est inter statum veteris legis et statum caelestis patriae; et ideo etiam
              ea quae sunt novae legis, et sunt veritas respectu signorum veteris legis, et sunt
              figurae respectu manifestae et plenae cognitionis veritatis, quae erit in patria; et
              ideo adhuc oportet in nova lege quod maneant aliquae figurae, quae scilicet in patria,
              ubi erit plenaria perceptio veritatis, omnes cessabunt.</p>
            <p xml:id="ta-l4d1q1-d1e573">Ad secundum dicendum, quod sacramenta legalia gratiam non continebant; et ideo
              apostolus ibidem nominat ea egena et vacua; et propter hoc qui eis subdebantur, erant
              sub elementis pure corporalibus. Sed non est simile de sacramentis quae gratiam
              invisibilem continent.</p>
          </div>
        </div>
        <div xml:id="ta-l4d1q1-Dd1e578" type="articulus">
          <head xml:id="ta-l4d1q1-Hd1e580">Articulus 3</head>

          <head xml:id="ta-l4d1q1-Hd1e583" type="question-title">Utrum sacramenta consistant in verbis et rebus</head>

          <p xml:id="ta-l4d1q1-d1e586">Ad tertium sic proceditur. Videtur quod sacramenta non consistant in verbis et rebus.
            Sacramentum enim est aliquid unum. Sed ex duobus quae non sunt conjuncta, non potest
            aliquid unum fieri, nec unum potest esse forma alterius. Cum ergo verba et res sint
            omnino separata, videtur quod ex eis non possit constare sacramentum, ut habeat pro
            forma verba, et res pro materia.</p>
          <p xml:id="ta-l4d1q1-d1e589">Praeterea, sicut in sacramentis requiruntur verba, ita et facta quaedam, ut dicit Hugo
            de sancto Victore. Sed facta non ponuntur de integritate sacramenti. Ergo nec verba.</p>
          <p xml:id="ta-l4d1q1-d1e592">Praeterea, sacramenta sunt ad significandum et causandum. Sed utrumque horum potest
            fieri per res sine verbis. Ergo sacramenta non consistunt in his duobus.</p>
          <p xml:id="ta-l4d1q1-d1e596">Praeterea, sacramenta veteris legis erant signa nostrorum sacramentorum. Sed in illis
            non erant aliqua verba determinata. Ergo nec in nostris esse debent.</p>
          <p xml:id="ta-l4d1q1-d1e599">Praeterea, poenitentia et matrimonium sunt quaedam sacramenta. Sed de integritate eorum
            non sunt verba aliqua. Ergo hoc quod Magister dicit, non est verum de omnibus
            sacramentis.</p>
          <p xml:id="ta-l4d1q1-d1e602">Sed contra, sacramenta ex similitudine repraesentant ea quae circa Christum sunt gesta.
            Ergo cum in Christo fuerit verbum rei sensibili adjunctum, oportet quod hoc etiam sit in
            sacramentis.</p>
          <p xml:id="ta-l4d1q1-d1e605">Praeterea, medicina debet proportionari morbo. Sed morbus peccati hominem quantum ad
            animam et corpus infecerat. Ergo oportet in sacramentis esse verba quae respondeant
            animae, et res quae respondeant corpori.</p>
          <p xml:id="ta-l4d1q1-d1e608">Praeterea, secundum Hugonem, sacramenta ex sanctificatione invisibilem gratiam
            continent. Sed creatura sanctificatur per verbum Dei; 2 Tim., 3. Ergo oportet in
            sacramentis non solum res sed etiam verba esse.</p>
          <p xml:id="ta-l4d1q1-d1e611">Respondeo dicendum, quod hoc est commune in omnibus sacramentis quod consistant in
            rebus sensibilibus invisibilem gratiam significantibus. Sed hoc est speciale in
            sacramentis novae legis quod rebus verba addantur, propter tres rationes. Prima est,
            quia haec sacramenta non solum significant opus redemptionis quae per Christum est
            facta, sicut alia sacramenta, sed etiam ab ipsa Christi passione fluxerunt; et ideo
            sicut effectus proximi, habent suae causae imaginem quantum possunt, ut scilicet ex
            rebus et verbis consistant, sicut Christus ex verbo et carne. Secunda ratio est, quia
            non solum sunt signa futurorum, sicut sacramenta veteris legis, sed praesentium et
            praeteritorum, ut prius dictum est, quae possunt expressius significari quam futura,
            sicut et certius cognosci; et ideo, significatio verborum, quae est expressissima,
            adjungitur significationi rerum. Tertia ratio est, quia gratiam continent ex
            sanctificatione quae fit per verbum Dei, ut dictum est.</p>
          <p xml:id="ta-l4d1q1-d1e615">Ad primum ergo dicendum, quod sacramentum est aliquid unum in genere signi vel causae,
            quorum utrumque relationem importat. Non est autem inconveniens ut quae sunt in se
            distincta uniantur in relatione ad aliquid unum, sicut accidit de multis trahentibus
            navim qui sunt una causa tractus navis. Et sicut pater et mater sunt unum in
            generatione; sic etiam verba et res sunt unum in causando et significando, et per
            consequens efficiunt unum sacramentum. Et quia virtus causandi est in rebus ex verbis
            significantibus, ut dictum est, ideo verba sunt formalia, et res materiales, per modum
            quo omne completivum forma dicitur.</p>
          <p xml:id="ta-l4d1q1-d1e618">Ad secundum dicendum, quod, sicut Hugo de sancto Victore dicit, ad sacramenta
            concurrunt verba et res et facta: sed facta pertinent ad usum vel dispensationem
            sacramentorum; verba autem et res sunt de essentia sacramenti. Et ideo Magister in his
            duobus dicit constare sacramenta, et non in factis. Vel dicendum, quod facta ad res
            reducuntur.</p>
          <p xml:id="ta-l4d1q1-d1e621">Ad tertium dicendum, quod nec efficacia causandi nec expressio significandi poterat
            esse in rebus, nisi verba adjungerentur, ut dictum est.</p>
          <p xml:id="ta-l4d1q1-d1e624">Ad quartum dicendum, quod non est similis ratio de sacramentis veteris et novae legis,
            ut ex dictis patet.</p>
          <p xml:id="ta-l4d1q1-d1e627">Ad quintum dicendum, quod matrimonium secundum quod est in officium, et poenitentia
            secundum quod est virtus, non habent aliquam formam verborum; sed secundum quod utrumque
            est sacramentum in dispensatione ministrorum Ecclesiae consistens, utrumque habet aliqua
            verba; sicut in matrimonio sunt verba exprimentia consensum, et iterum benedictiones ab
            Ecclesia institutae; in poenitentia autem est absolutio sacerdotis verbotenus facta.</p>
        </div>
        <div xml:id="ta-l4d1q1-Dd1e632" type="articulus">
          <head xml:id="ta-l4d1q1-Hd1e634">Articulus 4</head>

          <head xml:id="ta-l4d1q1-Hd1e637" type="question-title">Utrum sacramenta novae legis sint causa gratiae</head>
          <div xml:id="ta-l4d1q1-Dd1e640">
            <head xml:id="ta-l4d1q1-Hd1e642">Quaestiuncula 1</head>
            <p xml:id="ta-l4d1q1-d1e645">Ad quartum sic proceditur. Videtur quod sacramenta novae legis non sint causa
              gratiae. Dicit enim Bernardus: <quote xml:id="ta-l4d1q1-Qd1e647">sicut investitur canonicus per librum, abbas per
                baculum, episcopus per anulum; sic divisiones gratiarum diversis sunt tradita
                sacramentis</quote>. Sed liber non est causa canonicatus, nec anulus episcopatus.
              Ergo nec sacramenta gratiae.</p>
            <p xml:id="ta-l4d1q1-d1e651">Praeterea, si sunt causae gratiae, oportet quod sint secundum aliquod genus causae.
              Sed constat quod non sunt materiales nec formales, cum sint extra essentiam gratiae;
              nec iterum sunt causae finales, quia magis sacramenta propter gratiam habendam
              quaeruntur quam e converso: nec iterum causae efficientes, quia solus Deus efficit
              gratiam, adeo quod nec Angelis, qui sunt nobiliores sensibilibus creaturis, hoc
              communicatur. Ergo nullo modo sacramenta sunt causa gratiae.</p>
            <p xml:id="ta-l4d1q1-d1e654">Praeterea, nobilius est agens patiente, secundum Augustinum in 12 super Gen.; et
              secundum philosophum, in 3 de anima; et iterum causa dignior est effectu. Sed tam
              anima rationalis quam gratia praevalent sensibilibus elementis. Ergo sacramentum, quod
              est materiale elementum, ut prius dictum est, non potest agere in animam ad causandum
              gratiam in ipsa.</p>
            <p xml:id="ta-l4d1q1-d1e657">Praeterea, omnis causa vel est univoca vel aequivoca. In causa autem aequivoca est
              aliquid nobiliori modo quam in causatis, sicut calor in sole quam in aere; in causa
              autem univoca est aliquid eodem modo. Sed gratia non est in sacramentis neque eodem
              modo ut in anima, neque nobiliori modo. Ergo non sunt causa gratiae nec univoce nec
              aequivoce; et ita nullo modo.</p>
            <p xml:id="ta-l4d1q1-d1e661">Praeterea, sacramenta non causant gratiam in anima per modum influentiae, quia sic
              crearent ipsam, nec iterum educunt eam de potentia materiae, quia gratia non est in
              potentia naturali materiae. Ergo nullo modo gratiam causant.</p>
            <p xml:id="ta-l4d1q1-d1e664">Praeterea, in sacramento altaris transubstantiatur panis in corpus Christi; quod non
              potest fieri nisi virtute infinita, qualis non est virtus formae illius sacramenti.
              Ergo virtus illa non causat dictam transubstantiationem, et eadem ratione nec alia
              sacramenta causant quod significant.</p>
            <p xml:id="ta-l4d1q1-d1e667">Sed contra, haec differentia assignatur communiter inter sacramenta novae legis et
              veteris, quod sacramenta novae legis efficiunt quod figurant, quod sacramentis veteris
              legis non competit. Figurant autem sacramenta invisibilem gratiam. Si ergo sacramenta
              novae legis gratiam non causant, non differunt in aliquo a sacramentis veteris
              legis.</p>
            <p xml:id="ta-l4d1q1-d1e670">Praeterea, Augustinus dicit, quod aqua Baptismi corpus tangit, et cor abluit. Sed cor
              non abluitur nisi per gratiam. Ergo sacramenta novae legis gratiam causant.</p>
          </div>
          <div xml:id="ta-l4d1q1-Dd1e674">
            <head xml:id="ta-l4d1q1-Hd1e676">Quaestiuncula 2</head>
            <p xml:id="ta-l4d1q1-d1e679">Ulterius. Videtur quod in sacramentis non sit aliqua virtus specialis ad gratiam
              inducendam. Quod enim non est in aliquo genere entium, non est ens. Sed hujusmodi
              virtus non potest reduci ad aliquod decem generum: quia non est forma substantialis,
              ut per se patet: neque in aliquod aliorum generum praeter qualitatem, nec etiam in
              qualitatem, ut patet discurrenti per quatuor species qualitatis. Ergo non est ens.</p>
            <p xml:id="ta-l4d1q1-d1e682">Praeterea, constat quod sacramenta non habent a seipsis hujusmodi virtutem. Si ergo
              est in eis, oportet quod a Deo habeant eam: nec est assignare, ut videtur, quando eis
              data sit. Non enim in ista institutione sacramentorum dari eis potuit: quia res istae
              et haec verba tunc non erant, et non enti nihil datur: nec iterum quotidie eis dat
              hanc virtutem: quia creatio dicitur esse hoc tempore solum quantum ad animas
              rationales et quantum ad gratiam: nec alio modo potest eis dari, nisi in eis creetur:
              nec iterum est probabile quod tam nobilis virtus creetur in verbis, quae statim esse
              desinunt; et res etiam in brevi corrumpuntur. Ergo nullo modo hujusmodi virtus est in
              sacramentis.</p>
            <p xml:id="ta-l4d1q1-d1e685">Praeterea, dicta virtus non potest computari inter minima bona: quia sic ad gratiam
              inducendam, quae est de maximis bonis, efficaciam non haberet: nec iterum inter media,
              cujusmodi sunt animae potentiae, quibus homo bene et male utitur: eadem ratione nec
              iterum inter maxima, cum neque sit gratia, neque virtus mentis. Ergo non est aliquod
              bonum, et ita nihil est.</p>
            <p xml:id="ta-l4d1q1-d1e688">Praeterea, omne quod recipitur in aliquo, est in eo per modum recipientis; et inde
              est quod virtus spiritualis non potest esse in re corporali. Sed haec virtus, quae
              ordinatur ad gratiam inducendam, est maxime spiritualis. Ergo non potest esse in rebus
              corporalibus.</p>
            <p xml:id="ta-l4d1q1-d1e692">Praeterea, unius sacramenti non potest esse nisi una virtus, cum sit ad unum
              effectum. Sed una virtus non potest esse in diversis. Ergo cum in sacramento sint
              plura, scilicet verba et res, videtur quod non possit in sacramento esse aliqua virtus
              ad gratiam inducendam.</p>
            <p xml:id="ta-l4d1q1-d1e695">Sed contra est, quod Augustinus dicit: <quote xml:id="ta-l4d1q1-Qd1e697">quae est vis aquae ut corpus tangat et
                cor abluat?</quote> Ergo habet aliquam virtutem. Similiter etiam Beda dicit, quod
              Christus tactu mundissimae suae carnis vim regenerativam contulit aquis.</p>
            <p xml:id="ta-l4d1q1-d1e701">Praeterea, sacramenta medicinae quaedam sunt. Sed omnis medicina habet aliquam
              virtutem per quam fit efficax. Ergo et in sacramentis est aliqua virtus.</p>
          </div>
          <div xml:id="ta-l4d1q1-Dd1e705">
            <head xml:id="ta-l4d1q1-Hd1e707">Quaestiuncula 3</head>
            <p xml:id="ta-l4d1q1-d1e710">Ulterius. Videtur quod haec virtus non sit in sacramentis a passione Christi.
              Christus enim, secundum quod homo, non dat spiritum sanctum, neque gratiam causat, ut
              in 1 Lib., dist. 14, qu. 3, art. unic., dictum est. Sed passio convenit ei secundum
              quod homo. Ergo efficacia virtutis quae est in sacramentis ad gratiam causandam, non
              potest esse a Christi passione, sed ab ejus divinitate.</p>
            <p xml:id="ta-l4d1q1-d1e713">Praeterea, Rom. 4, 25, dicitur, quod <quote xml:id="ta-l4d1q1-Qd1e715" source="http://scta.info/resource/rom4_25">resurrexit propter justificationem
                nostram</quote>. Sed justificatio fit per infusionem gratiae. Ergo magis a
              resurrectione sacramenta praedictam virtutem habent.</p>
            <p xml:id="ta-l4d1q1-d1e719">Praeterea, sacramenta dicuntur a fide efficaciam habere. Sed fides non solum est de
              passione sed etiam de aliis articulis. Ergo non solum a passione efficaciam
              habent.</p>
            <p xml:id="ta-l4d1q1-d1e722">Sed contra, Rom. 5, super illud: <quote xml:id="ta-l4d1q1-Qd1e724">similitudinem praevaricationis Adae</quote>,
              dicit Glossa: <quote xml:id="ta-l4d1q1-Qd1e727">ex latere Christi profluxerunt sacramenta per quae salvata est
                Ecclesia</quote>. Hoc autem factum est in passione. Ergo ex passione efficaciam
              habent.</p>
            <p xml:id="ta-l4d1q1-d1e732">Praeterea, sacramenta sunt medicinae contra peccata. Sed peccata sunt ablata per
              Christi passionem; quia mortuus est propter delicta nostra: Rom. 5. Ergo a passione
              efficaciam habent.</p>
          </div>
          <div xml:id="ta-l4d1q1-Dd1e737">
            <head xml:id="ta-l4d1q1-Hd1e739">Quaestiuncula 4</head>
            <p xml:id="ta-l4d1q1-d1e742">Ulterius. Videtur quod sacramenta novae legis non contineant gratiam. Idem enim est
              subjectum gratiae et gloriae. Sed nihil potest esse subjectum gloriae nisi creatura
              rationalis. Ergo nec in sacramento, quod est materiale elementum, potest esse
              gratia.</p>
            <p xml:id="ta-l4d1q1-d1e745">Si dicatur quod gratia non est in sacramentis sicut in subjecto, sed sicut in vase;
              contra. Esse in vase significat esse in loco, secundum philosophum in 4 Physic. Sed
              accidenti non competit esse in loco. Ergo non potest esse verum quod dictum est.</p>
            <p xml:id="ta-l4d1q1-d1e748">Praeterea, si Deus in sacramentis gratiam posuit, hoc non est nisi propter animam, in
              quam gratia transfundi debet. Sed non potest eadem gratia quae est in sacramentis, in
              animam transfundi, quia accidens non transit de subjecto in subjectum. Ergo frustra
              esset ibi; et ita non est ibi: quia in operibus gratiae minus est aliquid frustra quam
              in operibus naturae.</p>
            <p xml:id="ta-l4d1q1-d1e751">Praeterea, secundum philosophum in 1 de anima, spiritualia, etiamsi sint in
              corporalibus, non dicuntur ab eis contineri, sed magis continere, sicut anima est in
              corpore, et continet ipsum. Sed gratia est res spiritualis. Ergo etsi sit in
              sacramentis corporalibus, non debet dici contineri ab eis.</p>
            <p xml:id="ta-l4d1q1-d1e755">Sed contra est quod dicitur in Glossa, Gal. 3, quod sacramenta veteris legis
              dicebantur egena et inania, quia gratiam non continebant. Sed hoc non potest dici de
              sacramentis novae legis. Ergo gratiam continent.</p>
            <p xml:id="ta-l4d1q1-d1e758">Praeterea hoc patet per definitionem Hugonis de sancto Victore supra positam.</p>
          </div>
          <div xml:id="ta-l4d1q1-Dd1e762">
            <head xml:id="ta-l4d1q1-Hd1e764">Quaestiuncula 5</head>
            <p xml:id="ta-l4d1q1-d1e767">Ulterius. Videtur quod gratia quae est in sacramentis, non differat ab illa quae est
              in virtutibus et donis. Gratia enim quae est in sacramentis, est gratia gratum
              faciens, quia facit dignum vita aeterna, ut patet de Baptismo. Sed gratia gratum
              faciens est una tantum, quod patet ex unitate subjecti, quod est essentia animae, et
              ex unitate effectus, quod est Deo acceptum facere. Ergo cum gratia quae est in
              virtutibus et donis, sit gratia gratum faciens, videtur quod eadem gratia sit hic et
              ibi.</p>
            <p xml:id="ta-l4d1q1-d1e770">Praeterea, unum uni opponitur. Sed tam gratia quae est in sacramentis quam illa quae
              est in virtutibus, opponitur peccato, quia utraque peccatum destruit. Ergo est una
              tantum gratia.</p>
            <p xml:id="ta-l4d1q1-d1e773">Praeterea, idem est motus in natura a termino et ad terminum. Sed gratia
              sacramentalis ordinatur contra peccatum, gratia autem virtutum ad perficiendum animam,
              et Deo conjungendum. Ergo est una gratia in sacramento.</p>
            <p xml:id="ta-l4d1q1-d1e776">Sed contra, gratia in sacramento non datur nisi ei qui non ficte accedit. Sed talis
              habet gratiam virtutum. Cum ergo nulli detur quod jam habet, videtur quod gratia quam
              accipit in sacramento, sit alia.</p>
            <p xml:id="ta-l4d1q1-d1e780">Praeterea, virtutes et dona sunt connexa propter gratiam, ut in 3 Lib., dist. 36,
              quaest. unic., art. 2, et 3, dictum est, non autem sacramenta. Ergo non est eadem
              gratia hic et ibi.</p>
          </div>
          <div xml:id="ta-l4d1q1-Dd1e784">
            <head xml:id="ta-l4d1q1-Hd1e786">Quaestiuncula 1</head>
            <p xml:id="ta-l4d1q1-d1e789">Respondeo dicendum, ad primam quaestionem, quod omnes coguntur ponere, sacramenta
              novae legis aliquo modo causas gratiae esse, propter auctoritates quae hoc expresse
              dicunt. Sed diversi diversimode eas causas ponunt. Quidam enim dicunt, quod non sunt
              causae quasi facientes aliquid in anima, sed causae sine quibus non: quia increata
              virtus, quae sola effectus ad gratiam pertinentes in anima facit, sacramentis assistit
              per quamdam Dei ordinationem, et quasi pactionem. Sic enim ordinavit et quasi pepigit
              Deus, ut qui sacramenta accipiunt, simul ab iis gratiam recipiant, non quasi
              sacramenta aliquid faciant ad hoc. Et est simile de illo qui accipit denarium plumbeum
              facta tali ordinatione, ut qui habuerit unum de illis denariis, habeat centum libras a
              rege: qui quidem denarius non dat illas centum libras, sed solus rex accipienti ipsum.
              Et quia pactio talis non erat facta in sacramentis veteris legis, ut accedentes ad
              ipsa gratiam acciperent, ideo dicuntur gratiam non conferre, sed promittebant tantum.
              Sed hoc non videtur sufficere ad salvandum dicta sanctorum. Causa enim sine qua non,
              si nihil omnino faciat ad inducendum effectum vel disponendo vel meliorando, quantum
              ad rationem causandi, nihil habebit supra causas per accidens; sicut album est causa
              domus, si aedificator sit albus; et secundum hoc sacramenta essent causae per accidens
              tantum sanctificationis. Illa enim ordinatio quam dicunt, sive pactio, nihil dat eis
              de ratione causae, sed solum de ratione signi; sicut etiam denarius plumbeus est solum
              signum indicans quis debet accipere. Quod autem est per accidens, omittitur ab arte,
              nec ponitur in definitione; unde in definitione sacramenti non poneretur causalitas
              praedicta, nec sancti multum curassent de ea dicere. Nec iterum sacramenta novae
              legis, quae differunt a sacramentis veteris legis secundum ordinationem praedictam,
              differrent ab eis secundum rationem causae, sed solum quantum ad modum significandi,
              inquantum haec significant gratiam ut statim dandam, illa vero non. Et ideo alii
              dicunt, quod ex sacramentis duo consequuntur in anima. Unum quod est sacramentum et
              res, sicut character, vel aliquis ornatus animae in sacramentis in quibus non
              imprimitur character, aliud quod est res tantum, sicut gratia. Respectu ergo primi
              effectus sunt sacramenta causae aliquo modo efficientes; sed respectu secundi sunt
              causae disponentes tali dispositione quae est necessitas, nisi sit impedimentum ex
              parte recipientis; et hoc videtur magis theologis et dictis sanctorum conveniens. Ad
              cujus evidentiam sciendum est, quod causa efficiens dupliciter potest dividi. Uno modo
              ex parte effectus; scilicet in disponentem, quae causat dispositionem ad formam
              ultimam; et perficientem, quae inducit ultimam perfectionem. Alio modo ex parte ipsius
              causae in agens principale, et instrumentale. Agens enim principale est primum movens,
              agens autem instrumentale est movens motum. Instrumento autem competit duplex actio:
              una quam habet ex propria natura, alia quam habet prout est motum a primo agente;
              sicut calor ignis, qui est instrumentum virtutis nutritivae, ut dicitur in 2 de anima,
              ex natura propria habet dissolvere, et consumere, et hujusmodi effectus: sed inquantum
              est instrumentum animae vegetabilis, generat carnem. Sed sciendum, quod actio
              instrumenti quandoque pertingit ad ultimam perfectionem, quam principale agens inducit
              aliquando autem non; semper tamen pertingit ad aliquid ultra id quod competit sibi
              secundum suam naturam, sive illud sit ultima forma, sive dispositio, alias non ageret
              ut instrumentum: sic qualitates activae et passivae elementorum pertingunt
              instrumentaliter ad formas materiales educendas de materia, non autem ad productionem
              animae humanae, quae est ab extrinseco. Dicendum est ergo, quod principale agens
              respectu justificationis Deus est, nec indiget ad hoc aliquibus instrumentis ex parte
              sua; sed propter congruitatem ex parte hominis justificandi, ut supra dictum est,
              utitur sacramentis quasi quibusdam instrumentis justificationis. Hujusmodi autem
              materialibus instrumentis competit aliqua actio ex natura propria, sicut aquae
              abluere, et oleo facere nitidum corpus; sed ulterius, inquantum sunt instrumenta
              divinae misericordiae justificantis, pertingunt instrumentaliter ad aliquem effectum
              in ipsa anima, quod primo correspondet sacramentis, sicut est character, vel aliquid
              hujusmodi. Ad ultimum autem effectum, quod est gratia, non pertingunt etiam
              instrumentaliter, nisi dispositive, inquantum hoc ad quod instrumentaliter effective
              pertingunt, est dispositio, quae est necessitas, quantum in se est, ad gratiae
              susceptionem. Et quia omne instrumentum agendo actionem naturalem, quae competit sibi
              inquantum est res quaedam, pertingit ad effectum qui competit sibi inquantum est
              instrumentum, sicut dolabrum dividendo suo acumine pertingit instrumentaliter ad
              formam scanni: ideo etiam materiale elementum exercendo actionem naturalem, secundum
              quam est signum interioris effectus, pertingit ad interiorem effectum
              instrumentaliter. Et hoc est quod Augustinus dicit, quod aqua Baptismi corpus tangit,
              et cor abluit; et ideo dicitur, quod sacramenta efficiunt quod figurant. Et hunc modum
              justificandi videtur Magister tangere in littera: dicit enim, quod homo non quaerit
              salutem in sacramentis quasi ab eis, sed per illa a Deo. Haec enim praepositio a
              denotat principale agens: sed haec praepositio per denotat causam instrumentalem.</p>
            <p xml:id="ta-l4d1q1-d1e792">Ad primum ergo dicendum, quod Bernardus, ut ex praecedentibus ibidem patet, non
              intendit ostendere similitudinem sacramentorum ad illa, nisi quantum ad
              significationem: quia anulus est signum et baculus, et similiter sacramenta; sed
              sacramenta ulterius sunt causae.</p>
            <p xml:id="ta-l4d1q1-d1e795">Ad secundum dicendum, quod reducuntur ad genus efficientis causae, non principalis,
              sed instrumentalis. Deus autem solus est causa gratiae quasi principale agens, sed
              sacramenta quasi instrumentaliter et dispositive, ut dictum est, agentia sunt.</p>
            <p xml:id="ta-l4d1q1-d1e798">Ad tertium dicendum, quod agens non semper est nobilius patiente simpliciter
              loquendo, sed inquantum est agens. Agit enim ignis vel ferrum in corpus humanum, quod
              est simpliciter nobilius, quo tamen ignis est nobilior inquantum est actu calidus, et
              secundum hoc agit in corpus humanum; et sic non oportet quod res illae materiales quae
              sunt in sacramentis, sint simpliciter anima nobiliores, sed secundum quid, scilicet
              inquantum sunt instrumenta divinae misericordiae operantis ad justificationem. Nec
              iterum oportet quod instrumentaliter agens sit simpliciter nobilius effectu; quia
              effectus non proportionatur instrumento, sed principali agenti, qui quandoque per
              vilia instrumenta nobiliores effectus inducit, sicut medicus perducit ad sanitatem per
              clysterem.</p>
            <p xml:id="ta-l4d1q1-d1e802">Ad quartum dicendum, quod causa univoca vel non univoca, proprie loquendo et
              simpliciter sunt divisiones illius causae cujus est similitudinem habere cum effectu;
              haec autem est principalis agentis et non instrumentalis, ut dicit Alexander, secundum
              quod narrat Commentator. Et ideo proprie loquendo, neque instrumentum est causa
              univoca neque aequivoca. Posset tamen reduci ad utrumlibet, secundum quod principale
              agens, in cujus virtute instrumentum agit, est causa univoca, vel non univoca.</p>
            <p xml:id="ta-l4d1q1-d1e805">Ad quintum dicendum, quod ex sacramentis causatur per modum influentiae gratia: nec
              tamen sacramenta sunt quae influunt gratiam, sed per quae Deus sicut per instrumenta
              animae gratiam influit.</p>
            <p xml:id="ta-l4d1q1-d1e808">Ad sextum dicendum, quod in transubstantiatione, cum sit quasi quidam motus vel
              mutatio, duo sunt, scilicet recessus a termino, et accessus ad terminum. Verba ergo
              sacramentalia pertingunt instrumentaliter ad transubstantiationem quantum ad recessum
              a termino a quo; sed quantum ad accessum ad terminum ad quem non pertingunt
              instrumentaliter, nisi dispositive, sicut in aliis sacramentis accidit.</p>
          </div>
          <div xml:id="ta-l4d1q1-Dd1e812">
            <head xml:id="ta-l4d1q1-Hd1e814">Quaestiuncula 2</head>
            <p xml:id="ta-l4d1q1-d1e817">Ad secundam quaestionem dicendum, quod propter auctoritates inductas necesse est
              ponere aliquam virtutem supernaturalem in sacramentis. Sustinentes autem primam
              opinionem dicunt, quod illa virtus non est nisi quidam ordo ad aliquid. Sed hoc nihil
              est dictu: quia semper virtus nominat principium alicujus, praecipue prout sumitur hic
              pro virtute causae. <quote xml:id="ta-l4d1q1-Qd1e819">Ad aliquid</quote> autem, sive relatio, non potest esse
              principium actionis, vel terminus, ut probatur in 5 Physic.; et ideo nullo modo ille
              ordo potest habere nomen virtutis neque rationem. Et propter hoc dicendum aliter, quod
              virtus agendi proportionatur agenti. Unde alio modo oportet ponere virtutem agendi in
              agente principali; alio modo in agente instrumentali. Agens enim principale agit
              secundum exigentiam suae formae; et ideo virtus activa in ipso est aliqua forma vel
              qualitas habens completum esse in natura. Instrumentum autem agit ut motum ab alio; et
              ideo competit sibi virtus proportionata motui: motus autem non est ens completum sed
              est via in ens quasi medium quid inter potentiam puram et actum purum, ut dicitur in 3
              Physic. Et ideo virtus instrumenti inquantum hujusmodi, secundum quod agit ad effectum
              ultra id quod competit sibi secundum suam naturam, non est ens completum habens esse
              fixum in natura, sed quoddam ens incompletum, sicut est virtus immutandi visum in
              aere, inquantum est instrumentum motum ab exteriori visibili; et hujusmodi entia
              consueverunt intentiones nominari, et habent aliquid simile cum ente, quod est in
              anima quod est ens diminutum, ut dicitur in 6 Metaph. Et quia sacramenta non faciunt
              effectum spiritualem nisi inquantum sunt instrumenta; ideo virtus spiritualis est in
              eis non quasi ens fixum, sed sicut ens incompletum.</p>
            <p xml:id="ta-l4d1q1-d1e823">Ad primum ergo dicendum, quod ens incompletum quod est in anima, dividitur contra ens
              distinctum per decem genera, ut patet in 6 Metaph.; et ideo talia entia incompleta,
              per se loquendo, non sunt in aliquo genere nisi per reductionem, sicut motus quantum
              ad suam substantiam reducitur ad illud genus in quo sunt termini motus, sicut
              imperfectum ad perfectum, quamvis ponatur in praedicamento passionis secundum quod
              importat ordinationem moventis ad motum, ut dicit Commentator. Unde et virtus haec
              quae est in sacramentis reducitur ad id genus in quo est virtus completa principalis
              agentis, quae est qualitas, vel in qua esset, si in genere esset: quia virtus increata
              non est in aliquo genere.</p>
            <p xml:id="ta-l4d1q1-d1e826">Ad secundum dicendum, quod instrumento datur virtus agendi instrumentaliter
              dupliciter. Uno modo quasi inchoative, quando instituitur in specie instrumenti; et
              ideo dicit Hugo, quod continet gratiam ex sanctificatione. Alio modo datur complete,
              quando actu movetur a principali agente, sicut quando carpentarius utitur serra; et
              similiter complete datur virtus sacramentis in ipso usu sacramentorum. Nec est
              inconveniens, si virtus quae motui proportionatur, datur rei statim vel post modicum
              desiturae.</p>
            <p xml:id="ta-l4d1q1-d1e829">Ad tertium dicendum, quod sicut virtus praedicta non potest poni in aliquo genere
              entis nisi per reductionem; ita nec constitui in aliquo gradu boni, nisi per
              reductionem. Reducitur autem ad bona maxima, in quibus est gratia, quae quodammodo est
              complementum ipsius virtutis, quasi finis ejus.</p>
            <p xml:id="ta-l4d1q1-d1e833">Ad quartum dicendum, quod in re corporali non potest esse virtus spiritualis secundum
              esse completum; potest tamen ibi esse per modum intentionis, sicut in instrumentis
              motis ab artifice est virtus artis, et sermo audibilis existens causa disciplinae, ut
              dicitur in Lib. de sensu et sensato continet intentiones animae quodammodo: etiam in
              motu est virtus substantiae separatae moventis, secundum philosophos, et semen agit in
              virtute animae, ut dicitur in 1 de Generat. animalium.</p>
            <p xml:id="ta-l4d1q1-d1e836">Ad quintum dicendum, quod sicut virtus absoluta non est complete in quolibet
              congregatorum ad unam actionem quam nullus per se perficere potest, sicut est de
              tractu navis, sed est in omnibus simul, inquantum sunt omnes loco unius agentis, et
              sic virtus in eis existens suam retinet unitatem; ita etiam est de instrumentis,
              quando unum non sufficit; et sic etiam est in aliis multis quae exiguntur ad
              sacramentum: quia in omnibus est illa virtus simul acceptis complete, in singulis
              autem incomplete.</p>
          </div>
          <div xml:id="ta-l4d1q1-Dd1e840">
            <head xml:id="ta-l4d1q1-Hd1e842">Quaestiuncula 3</head>
            <p xml:id="ta-l4d1q1-d1e845">Ad tertiam quaestionem dicendum, quod instrumentum praedicto modo virtutem non
              accipit nisi secundum quod principali agenti continuatur, ut virtus ejus quodammodo in
              instrumentum transfundatur. Principale autem et per se agens ad justificationem est
              Deus sicut causa efficiens, et passio Christi sicut meritoria. Huic autem causae
              continuatur sacramentum per fidem Ecclesiae, quae et instrumentum refert ad
              principalem causam, et signum ad signatum; et ideo efficacia instrumentorum, sive
              sacramentorum, vel virtus, est ex tribus: scilicet ex institutione divina sicut ex
              principali causa agente, ex passione Christi sicut ex causa prima meritoria, ex fide
              Ecclesiae sicut ex continuante instrumentum principali agenti.</p>
            <p xml:id="ta-l4d1q1-d1e848">Ad primum ergo dicendum, quod Christus, secundum quod homo, est causa meritoria
              nostrae justificationis; sed secundum quod Deus, est causa influens gratiam.</p>
            <p xml:id="ta-l4d1q1-d1e851">Ad secundum dicendum, quod resurrectio est causa justificationis quantum ad terminum
              ad quem; sed sacramenta magis respiciunt terminum a quo; et ideo directius respiciunt
              passionem, quae ad peccati deletionem principaliter quasi satisfactio quaedam
              ordinatur.</p>
            <p xml:id="ta-l4d1q1-d1e854">Ad tertium dicendum, quod fides dat efficaciam sacramentis, inquantum causae
              principali ea quodammodo continuat, ut dictum est; et ideo fides passionis, a qua
              immediate et directe sacramenta efficaciam habent, sacramentis efficaciam
              largitur.</p>
          </div>
          <div xml:id="ta-l4d1q1-Dd1e858">
            <head xml:id="ta-l4d1q1-Hd1e860">Quaestiuncula 4</head>
            <p xml:id="ta-l4d1q1-d1e863">Ad quartam quaestionem dicendum, quod, quia omne agens agit sibi simile, ideo
              effectus agentis oportet quod aliquo modo sit in agente. In quibusdam enim est idem
              secundum speciem; et ista dicuntur agentia univoca, sicut calor est in igne
              calefaciente. In quibusdam vero est idem secundum proportionem sive analogiam, sicut
              cum sol calefacit. Est enim in sole aliquid quod ita facit eum calefacientem sicut
              calor facit ignem calidum; et secundum hoc calor dicitur esse in sole aequivoce, ut
              dicitur in libro de substantia orbis. Ex quo patet quod illud quod est in effectu ut
              forma dans esse, est in agente, inquantum hujusmodi, ut virtus activa; et ideo sicut
              se habet agens ad virtutem activam, ita se habet ad continendam formam effectus. Et
              quia agens instrumentale non habet virtutem agendi ad aliquod ens completum, sed per
              modum intentionis, ut dictum est, et forma introducta continetur in eo per modum
              intentionis, sicut sunt species colorum in aere, a quibus aer non denominatur
              coloratus; etiam hoc modo gratia est in sacramentis sicut in instrumento, non
              complete, sed incomplete quantum ad quatuor. Primo, quia in instrumento non est forma
              effectus secundum completam rationem speciei, sicut est in effectu jam completo, et in
              causa univoca. Secundo, quia est in eo per modum intentionis, et non secundum
              completum esse in natura, sicut forma effectus est in causa principali non univoca
              secundum esse perfectum in natura, quamvis non secundum completam rationem illius
              speciei sive formae quam inducit in effectu, ut calor est in sole. Tertio, quia non
              est in eo per modum intentionis quiescentis, sicut sunt intentiones rerum in anima,
              sed per modum intentionis fluentis duplici fluxu: quorum unus est de potentia in
              actum, sicut etiam in mobili est forma, quae est terminus motus, dum movetur ut fluens
              de potentia in actum; et inter haec cadit medium motus, cujus virtute instrumentum
              agit: alius de agente in patiens, inter quae cadit medium instrumentum, prout unum est
              movens, et alterum motum. Quarto, quia sacramentum etiam instrumentaliter non attingit
              directe ad ipsam gratiam, ut dictum est, sed dispositive.</p>
            <p xml:id="ta-l4d1q1-d1e866">Ad primum ergo dicendum, quod gratia non est in sacramentis sicut in subjecto, sed
              sicut in causa dispositiva instrumentali; sed intentio illa quae et virtus dicitur,
              est in sacramento sicut in subjecto.</p>
            <p xml:id="ta-l4d1q1-d1e869">Ad secundum dicendum, quod pulcherrime dictum est, gratiam contineri in sacramentis
              sicut in vase per quamdam similitudinem. Sicut enim quod est in vase, non denominat
              vas, sed in eo conservatur, ut possit inde accipi cum libet; ita gratia quae
              continetur in sacramentis, non denominat ipsa, nec qualificat ea secundum aliquod esse
              completum, sed gratiam in eis accipere poterit qui eis uti voluerit.</p>
            <p xml:id="ta-l4d1q1-d1e872">Ad tertium dicendum, quod forma effectus quae est in agente principali vel
              instrumentali, non fit eadem numero in effectu. Nec propter hoc frustra est: quia non
              ad hoc ordinatur ut ipsamet in effectum fluat, sed ut ab ea vel per eam similis fiat
              in effectu. Causa enim efficiens non reducitur in idem numero cum forma generati, sed
              in idem specie, ut patet in 2 Phys.</p>
            <p xml:id="ta-l4d1q1-d1e876">Ad quartum dicendum, quod continere dicuntur, inquantum aliquo modo sunt causa
              ipsius.</p>
          </div>
          <div xml:id="ta-l4d1q1-Dd1e881">
            <head xml:id="ta-l4d1q1-Hd1e883">Quaestiuncula 5</head>
            <p xml:id="ta-l4d1q1-d1e886">Ad quintam quaestionem dicendum, quod, sicut in 2 Lib., 26 dist., quaest. unic., art.
              3, et 4, dictum est, gratia gratum faciens est una, et est in essentia animae sicut in
              subjecto, et ab ipsa fluunt virtutes et dona ad perficiendum potentias animae, sicut
              etiam potentiae fluunt ab essentia; et distinguuntur istae virtutes secundum diversos
              actus, ad quos oportet potentias animae perfici. Similiter etiam a gratia illa quae
              est in essentia animae, effluit aliquid ad reparandum defectus qui ex peccato
              inciderunt; et hoc diversificatur secundum diversitatem defectuum. Sed quia hujusmodi
              defectus non sunt ita noti sicut actus ad quos virtutes perficiunt; ideo hic effectus
              ad reparandum defectum non habet speciale nomen, sicut virtus, sed retinet nomen suae
              causae, et dicitur gratia sacramentalis, ad quam directe sacramenta ordinantur: quae
              quidem non potest esse sine gratia quae respicit essentiam animae, sicut nec virtus.
              Sed tamen gratia quae est in essentia animae, non potest esse sine virtutibus; et ideo
              virtutes in ea habent connexionem. Potest autem esse sine gratia sacramentali; et ideo
              gratiae sacramentales connexionem non habent. Et ita patet quod gratia quam
              sacramentum directe continet, differt a gratia quae est in virtutibus, et donis;
              quamvis etiam illam gratiam per quamdam continuationem contineant.</p>
            <p xml:id="ta-l4d1q1-d1e889">Ad primum ergo dicendum, quod gratia gratum faciens, prout est in essentia animae,
              est una, sed secundum quod fluit ad defectus potentiarum tollendos, et potentias
              perficiendas multiplicatur.</p>
            <p xml:id="ta-l4d1q1-d1e892">Ad secundum dicendum, quod gratia virtutum opponitur peccato, secundum quod peccatum
              continet inordinationem actus; sed gratia sacramentalis opponitur ei secundum quod
              vulnerat naturale bonum potentiarum.</p>
            <p xml:id="ta-l4d1q1-d1e895">Ad tertium dicendum, quod recessus a peccato, prout opponitur virtuti, et accessus ad
              perfectionem virtutis pertinent ad eamdem gratiam, non autem recessus a peccato
              secundum quod vulnerat naturam: quia requirit specialem medicinam, sicut in morbo
              corporali etiam patet.</p>
          </div>
        </div>
        <div xml:id="ta-l4d1q1-Dd1e900" type="articulus">
          <head xml:id="ta-l4d1q1-Hd1e902">Articulus 5</head>

          <head xml:id="ta-l4d1q1-Hd1e905" type="question-title">Utrum sacramenta veteris legis gratiam conferrent</head>
          <div xml:id="ta-l4d1q1-Dd1e908">
            <head xml:id="ta-l4d1q1-Hd1e910">Quaestiuncula 1</head>
            <p xml:id="ta-l4d1q1-d1e913">Ad quintum sic proceditur. Videtur quod sacramenta veteris legis gratiam conferebant.
              Ut enim supra dictum est, sacramenta a sacrando dicuntur, sicut ornatus ab ornando, et
              munimenta a muniendo. Sed sine gratia non potest aliquid sacrari. Ergo sacramenta
              veteris legis gratiam conferebant.</p>
            <p xml:id="ta-l4d1q1-d1e916">Praeterea, in canone Missae fit oratio, ut sacrificium Ecclesiae Deo sit acceptum,
              sicut sacrificia antiquorum accepta fuerunt; et Dan. 3, petitur ut sacrificium
              humiliati et contriti spiritus suscipiatur a Deo, sicut holocaustum arietum et
              taurorum. Sed sacrificium Ecclesiae et sacrificium contriti spiritus gratiam
              conferunt. Ergo et sacramenta veteris legis gratiam conferebant.</p>
            <p xml:id="ta-l4d1q1-d1e919">Praeterea, Hugo de sancto Victore dicit, quod ex quo homo aegrotare coepit, Deus in
              sacramentis suis medicinam paravit. Sed medicina non potest exhiberi contra morbum
              peccati nisi per gratiam. Ergo sacramenta antiquorum gratiam conferebant.</p>
            <p xml:id="ta-l4d1q1-d1e922">Praeterea, homo periculosius infirmabatur in affectu per concupiscentiam quam in
              intellectu per ignorantiam. Sed sacramenta contra ignorantiam figurabant futuram
              salutem. Ergo multo amplius contra concupiscentiam gratiam conferebant.</p>
            <p xml:id="ta-l4d1q1-d1e926">Praeterea, impossibile est sine gratia satisfacere. Sed sacramenta veteris legis
              erant satisfactoria; unde pro diversis peccatis diversa sacrificia injungebantur in
              lege, ut patet Levit. 16 et 17. Ergo gratiam conferebant.</p>
            <p xml:id="ta-l4d1q1-d1e929">Sed contra, Hebr. 10, 4: <quote xml:id="ta-l4d1q1-Qd1e931" source="http://scta.info/resource/hebr10_4">impossibile est sanguine hircorum et taurorum auferri
                peccata</quote>. Sed gratia tollit peccatum. Ergo antiqua sacramenta gratiam non
              conferebant.</p>
            <p xml:id="ta-l4d1q1-d1e935">Praeterea, per gratiam est vita animae. Sed de praeceptis veterum sacramentorum
              dicitur Ezech. 20, 25: <quote xml:id="ta-l4d1q1-Qd1e937"  source="http://scta.info/resource/ez20_25@4-14">dedi eis praecepta non bona, et judicia in quibus non
                vivent</quote>. Ergo gratiam non conferebant.</p>
          </div>
          <div xml:id="ta-l4d1q1-Dd1e942">
            <head xml:id="ta-l4d1q1-Hd1e944">Quaestiuncula 2</head>
            <p xml:id="ta-l4d1q1-d1e947">Ulterius. Videtur quod eorum usus non erat meritorius. Nihil enim est meritorium nisi
              sit Deo acceptum. Sed sacramenta illa non erant Deo accepta; super illud enim Isaiae
              1: <quote xml:id="ta-l4d1q1-Qd1e949">sanguinem hircorum nolui</quote>, dicit Glossa: <quote xml:id="ta-l4d1q1-Qd1e952">praeterito utens
                tempore, ostendit se nunquam sacrificia Judaeorum amasse</quote>. Ergo eorum usus
              non erat meritorius.</p>
            <p xml:id="ta-l4d1q1-d1e956">Praeterea, nullum opus inutile est meritorium. Sed occisio tot animalium erat omnino
              inutilis. Ergo non erat meritoria.</p>
            <p xml:id="ta-l4d1q1-d1e959">Praeterea, nihil efficit nisi hoc quod a Deo institutum est. Sed illa sacramenta
              imposuit Deus in onus; sicut in littera dicitur. Ergo eorum exercitium meritorium non
              erat.</p>
            <p xml:id="ta-l4d1q1-d1e962">Praeterea, Origenes dicit quod illa ratione permisit Deus hoc sibi fieri qua permisit
              libellum repudii. Sed libellus repudii semper malus fuit, et nunquam meritorius. Ergo
              nec praedictorum sacramentorum usus.</p>
            <p xml:id="ta-l4d1q1-d1e966">Sed contra, dicit Beda, quod sacramenta veteris legis suo tempore custodita vitam
              conferebant aeternam. Sed nihil perducit ad vitam aeternam, nisi sit meritorium. Ergo
              erant meritoria.</p>
            <p xml:id="ta-l4d1q1-d1e969">Praeterea, omnis actus virtutis formatae est meritorius. Sed usus sacramentorum
              veteris legis erat actus latriae, quae in sanctis viris caritate formata erat. Ergo
              erat meritorius.</p>
          </div>
          <div xml:id="ta-l4d1q1-Dd1e973">
            <head xml:id="ta-l4d1q1-Hd1e975">Quaestiuncula 3</head>
            <p xml:id="ta-l4d1q1-d1e978">Ulterius. Videtur quod non purgabant ab immunditiis carnis. Aut enim illae
              immunditiae sunt pure corporales, aut spirituales. A corporalibus pure non mundabant,
              immo magis inquinare videbantur. Similiter nec a spiritualibus, quia spirituales ab
              anima in corpus fiunt: quia secundum Augustinum, non inquinatur corpus, nisi prius
              anima inquinata fuerit. Dicta autem sacramenta animam non mundabant, cum gratiam non
              conferrent. Ergo neque carnem.</p>
            <p xml:id="ta-l4d1q1-d1e981">Praeterea, inter omnia sacramenta veteris legis magis erat purgativum cinis vitulae
              aspersus. Sed hic magis immundabat quam purgaret: quia sacerdos, qui vitulum
              immolaverat, immundus efficiebatur, ut patet Num. 19. Ergo nec alia sacramenta
              purgabant.</p>
            <p xml:id="ta-l4d1q1-d1e984">Praeterea, sacramenta novae legis sunt majoris efficaciae quam sacramenta veteris
              legis. Sacramenta autem novae legis non purgant ab irregularitatibus. Ergo nec
              sacramenta veteris legis ab eis purgabant; quas irregularitates Magister hic exponit
              immunditias carnis.</p>
            <p xml:id="ta-l4d1q1-d1e987">Sed contra est quod dicitur Hebr. 9, 13: <quote xml:id="ta-l4d1q1-Qd1e989" source="http://scta.info/resource/hebr9_13">sanguis hircorum, et sanguis vitulae
                aspersus inquinatos sanctificat ad emundationem carnis</quote>.</p>
            <p xml:id="ta-l4d1q1-d1e994">Praeterea, sicut sacramenta nostra dicuntur spiritualia, ita et illa carnalia
              dicebantur; Heb. 9, 1: <quote xml:id="ta-l4d1q1-Qd1e996" source="http://scta.info/resource/hebr9_1">habuit prius testamentum justificationes
                culturae</quote>. Glossa: <quote xml:id="ta-l4d1q1-Qd1e999">non veras et spirituales, sed pro modo culturae
                carnalis</quote>. Sed sacramenta novae legis purgant ab immunditiis spiritualibus.
              Ergo illa purgabant ab immunditiis carnis.</p>
          </div>
          <div xml:id="ta-l4d1q1-Dd1e1005">
            <head xml:id="ta-l4d1q1-Hd1e1007">Quaestiuncula 1</head>
            <p xml:id="ta-l4d1q1-d1e1010">Respondeo dicendum, ad primam quaestionem, quod in sacramento est duo considerare;
              scilicet ipsum sacramentum, et usum sacramenti. Ipsum sacramentum dicitur a quibusdam
              opus operatum; usus autem sacramenti est ipsa operatio, quae a quibusdam opus operans
              dicitur. Cum ergo dicitur sacramentum, per se loquendo, gratiam conferre vel non
              conferre, justificare vel non justificare, referendum est ad opus operatum. De opere
              autem operato in sacramentis veteris legis duplex est opinio. Quidam enim dicunt, quod
              in illis sacramentis opus operatum erat signum sacramentorum novae legis, et passionis
              Christi, a quo efficaciam habent; et ideo illud opus operatum erat cum quadam
              protestatione fidei; et ideo indirecte et ex consequenti habebant justificare, quasi
              mediantibus nostris sacramentis per ea significatis a Deo significationem habentia, ut
              dicit Hugo de sancto Victore. Nostra autem sacramenta directe et immediate
              justificant, quia ad hoc directe sunt instituta. Sed haec opinio non videtur convenire
              dictis sanctorum: dicunt enim, quod lex erat occasio mortis, inquantum ostendebat
              peccatum, et gratiam adjutricem non conferebat. Nec differt quantum ad hoc
              qualitercumque vel directe vel indirecte gratiam conferrent. Et praeterea secundum hoc
              nulla esset vel valde modica praeeminentia sacramentorum novae legis ad sacramenta
              veteris legis: quia etiam sacramenta novae legis a fide et significatione causandi
              efficaciam habent, ut dictum est. Et ideo alii dicunt, et melius, quod nullo modo
              sacramenta ipsa veteris legis, idest opus operatum in eis, gratiam conferebant,
              excepta circumcisione, de qua post dicetur.</p>
            <p xml:id="ta-l4d1q1-d1e1013">Secundum hoc ergo ad primum dicendum, quod sanctificatio quandoque importat
              emundationem et confirmationem spiritualem, quae fit per gratiam; et sic sacramenta
              veteris legis non dicebantur sacramenta, nisi quasi signa sanctificantium, ut dictum
              est. Alio modo sanctificatio importat mancipationem alicujus ad aliquod sacrum; et sic
              dicebantur sacramenta, et quasi sanctificantia, quia per ea fiebat quaedam idoneitas
              ad sacros usus et in templo et in vasis et in ministris et in populo. Et per hunc
              etiam modum apud gentiles dicebantur sacramenta militaria, quibus homo mancipabatur
              officio militari, quod sacramentum reputabant, sicut et omnia quae ad communitatem
              pertinebant.</p>
            <p xml:id="ta-l4d1q1-d1e1016">Ad secundum dicendum, quod illa oratio in canone Missae non attenditur quantum ad
              ipsa operata, quia hoc sacrificium magis placet quam illa; sed petitur ut devotio
              istius offerentis placeat, sicut illorum placuit: et similiter Daniel comparat
              sacrificium, quale tunc poterat offerre, ad devotionem illorum qui sacrificia in lege
              praecepta in Hierusalem cum magna devotione obtulerant.</p>
            <p xml:id="ta-l4d1q1-d1e1019">Ad tertium dicendum, quod sacramenta veteris legis dicebantur medicinae quantum ad
              significationem, et non quantum ad collationem gratiae.</p>
            <p xml:id="ta-l4d1q1-d1e1023">Ad quartum dicendum, quod homo tempore legis naturae relictus est sibi quantum ad
              cognitionem; et per ignorantiam erravit in idolatriam lapsus: unde ut quantum ad omnia
              se infirmum inveniret, oportebat ut instructus per legem et sacramentorum ejus
              significationem, se impotentem cognosceret sine auxilio gratiae; et ideo congruum fuit
              ut illa sacramenta gratiam non conferrent, ut sic salus a solo Christo
              expectaretur.</p>
            <p xml:id="ta-l4d1q1-d1e1026">Ad quintum dicendum, quod quamvis illa sacramenta peccata non diluerent quantum ad
              maculam, quia gratiam non conferebant, diminuebant tamen reatum, inquantum onerosa
              erant; et ideo satisfactoria esse poterant, praesupposita gratia ex fide mediatoris ei
              collata.</p>
          </div>
          <div xml:id="ta-l4d1q1-Dd1e1030">
            <head xml:id="ta-l4d1q1-Hd1e1032">Quaestiuncula 2</head>
            <p xml:id="ta-l4d1q1-d1e1035">Ad secundam quaestionem dicendum, quod de usu sacramentorum, qui opus operans a
              quibusdam dicitur, est etiam duplex opinio. Quidam enim dixerunt, quod usus ipse non
              erat meritorius, etiamsi in fide et caritate fierent: et hoc videtur Magister in
              littera dicere. Sed hoc videtur absurdum, quod labores sanctorum patrum in hujusmodi
              sacramentis Deo accepti non fuerint, et quod opus virtutis possit esse non meritorium.
              Et ideo communiter tenetur, quod usus eorum meritorius esse poterat, si ex caritate
              fieret. Aliqui tamen excusant Magistrum, dicentes, quod ipse intellexerit ipsa opera
              operata non justificare quantumcumque in caritate fierent, quamvis ipsa operatio ex
              caritate facta possit esse meritoria in eo qui est in statu merendi.</p>
            <p xml:id="ta-l4d1q1-d1e1038">Ad primum ergo dicendum, quod sacrificia illa per se loquendo nunquam fuerunt Deo
              accepta, quia gratiam non continebant, per quam Deo aliquid est acceptum; sed per
              accidens erant et accepta et non accepta. Accepta quidem propter significationem et
              devotionem offerentium; sed non accepta et abominabilia propter peccata et abusum
              offerentium, et quia eadem idolis immolabantur, et sic inquantum erant Deo accepta,
              poterant esse meritoria.</p>
            <p xml:id="ta-l4d1q1-d1e1041">Ad secundum dicendum, quod quamvis occisio animalium esset secundum se inutilis,
              tamen inquantum ordinabatur ad cultum Dei, ex divina institutione utilis erat, et ejus
              utilitates tanguntur in Glossa, Rom. 5: <quote xml:id="ta-l4d1q1-Qd1e1043">lex data est ad domandum
                superbum</quote>, ut scilicet Deo offerret potius quam idolis; <quote xml:id="ta-l4d1q1-Qd1e1046">ad
                flagellandum durum</quote>, inquantum erat ad satisfactionem; <quote xml:id="ta-l4d1q1-Qd1e1049">ad instruendum
                insipientem</quote>, ratione significationis, <quote xml:id="ta-l4d1q1-Qd1e1052">ad ostensionem delicti, et
                humanae infirmitatis</quote>; et hoc respondet primis duobus; <quote xml:id="ta-l4d1q1-Qd1e1055">ad
                manifestationem et testimonium gratiae, et futurorum significationem</quote>; et hoc
              exponit tertium.</p>
            <p xml:id="ta-l4d1q1-d1e1059">Ad tertium dicendum, quod lex secundum Augustinum data est quantum ad hujusmodi
              sacramenta duris et superbis in flagellum et onus, ut oneratis divinis sacrificiis non
              liberet eis ad idolatriam declinare; sed perfectis in signum, et parvulis in
              paedagogum: et quantum ad hoc poterat esse eorum usus meritorius.</p>
            <p xml:id="ta-l4d1q1-d1e1063">Ad quartum dicendum, quod Magister loquitur de illis sacrificiis, secundum quod
              habebant aliquam rationem displicentiae ex hoc quod idolis immolabantur; et quantum ad
              hoc non habebant rationem meriti.</p>
          </div>
          <div xml:id="ta-l4d1q1-Dd1e1067">
            <head xml:id="ta-l4d1q1-Hd1e1069">Quaestiuncula 3</head>
            <p xml:id="ta-l4d1q1-d1e1072">Ad tertiam quaestionem dicendum, quod veteris legis intentio erat homines ad timorem
              et reverentiam Dei inducere, et a carnalibus ad spiritualia trahere paulatim; et ideo
              instituit multa impedimenta, quibus homines ab usu illorum sacramentorum frequenter
              impedirentur, ut sic magis in reverentia haberentur, quia omne rarum carum; et sic
              etiam paulatim a carnalibus observantiis dissuescerent, quandoque totaliter
              abstrahendi in tempore gratiae. Et haec impedimenta immunditiae carnis dicebantur,
              quibus homo corporaliter accedere ad sancta inidoneus efficiebatur; et ab his carnis
              immunditiis sacramenta legis purgabant.</p>
            <p xml:id="ta-l4d1q1-d1e1075">Ad primum ergo dicendum, quod immunditiae illae non erant spirituales, quasi a
              peccato causatae semper, sed quasi a sacramentis prohibentes.</p>
            <p xml:id="ta-l4d1q1-d1e1078">Ad secundum dicendum, quod sacerdos lavabat manus et vestimenta, ne cum manibus
              sanguinolentis et cinerosis alia tangeret; et quia sacrorum ad communia non debet esse
              commixtio; unde etiam uncti chrismate manus lavant, et abstergunt. Immundus autem
              reputabatur propter tria. Primo ut sacerdotes essent sub onere, sicut et alii. Secundo
              ad tollendum superbiam sacerdotum de hoc quod alios sanctificabant. Tertio ad
              significandum quod sacerdos novi testamenti propter maximam sanctitatem sacrificii
              semper debet se inidoneum reputare.</p>
            <p xml:id="ta-l4d1q1-d1e1081">Ad tertium dicendum, quod in nova lege non sunt irregularitates tot sicut in veteri
              lege, nec sunt nisi in ministris Ecclesiae, in quibus requiritur maxima idoneitas
              propter sacramentorum sanctitatem; ideo tales irregularitates non ita facile
              absterguntur.</p>
          </div>
        </div>
        <div xml:id="ta-l4d1q1-Dd1e1086">
          <head xml:id="ta-l4d1q1-Hd1e1088">Expositio textus</head>
          <p xml:id="ta-l4d1q1-d1e1091"><quote xml:id="ta-l4d1q1-Qd1e1092">Observantiae caeremoniales</quote>. Caeremonialia dicuntur quae secundum se non
            habent causam manifestam ipsorum factorum, quamvis possint habere causam manifestam suae
            institutionis. Dicitur autem caeremonia, quasi munia Cereris; quae erat dea frugum, quia
            ei prius sacrificia instituta sunt, et exinde translatum est nomen ad omnem divinum
            cultum. Vel, sicut dicit Valerius maximus, dicuntur a Caere oppido, in quo prius Romani
            suos ritus instituerunt. <quote xml:id="ta-l4d1q1-Qd1e1095">Mundabant etiam interdum a corporali lepra</quote>;
            idest, mundatum ostendebant, quando signa quae apparuerant, cessabant. <quote xml:id="ta-l4d1q1-Qd1e1098">Sine medio
              Deum videbant</quote>; idest, divinorum cognitionem non ex sensibilibus signis
            accipiebant, sed per infusionem. Et de hoc in 2 Lib., dist. 24, dictum est.</p>
        </div>
      </div>
    </body>
  </text>
</TEI>