<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 18, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 18, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="331a"/>
      </div>
    </front>
    <body>
      <div xml:id="ta-l4d18q1">
        <head xml:id="ta-l4d18q1-Hd1e97">Librum IV, Distinctio 18, Quaestio 1</head>


        <div xml:id="ta-l4d18q1-Dd1e100">
          <head xml:id="ta-l4d18q1-Hd1e102">Prooemium</head>
          <p xml:id="ta-l4d18q1-d1e105">Postquam determinavit Magister de poenitentia quantum ad totum et partes ejus, hic
            incipit determinare de potestate ministrorum, quibus hujus sacramenti dispensatio est
            commissa; et dividitur in partes duas: in prima determinat de ipsa potestate, quae
            claves Ecclesiae dicuntur; in secunda determinat de habentibus claves, 19 dist., ibi:
              <quote xml:id="ta-l4d18q1-Qd1e107">postquam ostensum est quae sint claves apostolicae, et quis eorum usus,
              superest investigare quando istae claves dentur, et quibus</quote>. Prima in duas: in
            prima movet quaestionem ex praedictis de potestate ministrorum; in secunda determinat
            eam, ostendens quae dicantur claves Ecclesiae, et ad quid se extendant, ibi:
              <quote xml:id="ta-l4d18q1-Qd1e110">claves istae non sunt corporales, sed spirituales</quote>. Et haec pars in
            duas: in prima determinat de clavibus Ecclesiae ordinatis ad peccatorum remissionem; in
            secunda determinat de quibusdam circa peccatum existentibus, per quorum ablationem
            peccatum remitti dicitur, ibi: <quote xml:id="ta-l4d18q1-Qd1e113">hic quaeritur, quae sit illa macula, et quae sint
              illae tenebrae interiores, a quibus Deus interius animam purgat</quote>. Prima in
            duas: in prima determinat de clavibus, in secunda de effectu earum, ibi: <quote xml:id="ta-l4d18q1-Qd1e116">sed
              quaeritur, utrum a peccato solvere valeat sacerdos</quote>. Circa primum duo facit:
            primo ostendit quid sint claves; secundo ostendit quid sit usus earum, ibi: <quote xml:id="ta-l4d18q1-Qd1e119">usus
              vero harum clavium multiplex est. Sed quaeritur, utrum a peccato solvere valeat
              sacerdos</quote>. Hic inquirit de effectu clavium; et dividitur in partes duas: in
            prima ostendit quod potestas clavium non se extendit ad remissionem culpae; quia hoc
            solius Dei est. In secunda ostendit per quem modum sacerdotes dicuntur peccata
            remittere, ibi: <quote xml:id="ta-l4d18q1-Qd1e123">nec ideo tamen negamus sacerdotibus concessam potestatem
              dimittendi et retinendi peccata</quote>. Circa primum tria facit: primo ponit
            opinionem quorumdam qui dicebant, quod potestas clavium se extendat ad remissionem
            poenae aeternae, quamvis non se extendat ad remissionem culpae; secundo ponit aliam,
            quae dicit, quod ad neutrum horum se extendit, ibi: <quote xml:id="ta-l4d18q1-Qd1e126">alii vero dicunt, solum Deum,
              non sacerdotem, debitum aeternae mortis dimittere</quote>. Tertio confirmat hanc
            secundam opinionem, cui consentit per rationes et auctoritates, ibi: <quote xml:id="ta-l4d18q1-Qd1e129">cui
              sententiae ratio suffragatur, et auctoritates attestantur. Nec ideo tamen negamus,
              sacerdotibus concessam potestatem dimittendi et retinendi peccata</quote>. Hic
            inquirit modum quo sacerdotes dicantur peccata remittere; et circa hoc tria facit: primo
            ostendit per auctoritates, quod sacerdotes aliquo modo peccata remittunt; secundo
            ostendit quod sacerdotes aliter quam Deus peccata remittant, ibi: <quote xml:id="ta-l4d18q1-Qd1e132">hoc sane dicere
              ac sentire possumus</quote>; tertio movet quamdam dubitationem ex modis assignatis,
            ibi: <quote xml:id="ta-l4d18q1-Qd1e135">secundum hos ligandi et solvendi modos quomodo verum est quod
              dicitur?</quote> et cetera. Circa secundum tria facit: primo ostendit quomodo se
            habeat sacerdos in ligando et solvendo quantum ad culpam; secundo quomodo se habeat
            quantum ad poenam in foro conscientiae injungendam, ibi: <quote xml:id="ta-l4d18q1-Qd1e138">ligant quoque
              sacerdotes, dum satisfactionem poenitentiae confitentibus imponunt</quote>; tertio
            quantum ad poenam excommunicationis, quae infligitur in foro contentioso, ibi:
              <quote xml:id="ta-l4d18q1-Qd1e142">est et alius modus ligandi et solvendi</quote>. Hic est duplex quaestio. Prima
            de clavibus. Secunda de excommunicatione. Circa primum quaeruntur tria: 1 de clavibus
            secundum se; 2 de remissione peccatorum, ad quam ordinantur claves; 3 de effectu
            clavium.</p>

        </div>
        <div xml:id="ta-l4d18q1-Dd1e147" type="articulus">
          <head xml:id="ta-l4d18q1-Hd1e149">Articulus 1</head>

          <head xml:id="ta-l4d18q1-Hd1e152" type="questionTitle">Utrum claves in Ecclesia esse debeant</head>

          <div xml:id="ta-l4d18q1-Dd1e155">
            <head xml:id="ta-l4d18q1-Hd1e157">Quaestiuncula 1</head>
            <p xml:id="ta-l4d18q1-d1e160">Ad primum sic proceditur. Videtur quod claves in Ecclesia esse non debeant. Non enim
              requiruntur claves ad intrandum domum, cujus ostium est apertum. Sed Apoc. 4, 1,
              dicitur: <quote xml:id="ta-l4d18q1-Qd1e162">vidi, et ecce in caelo ostium apertum</quote>; quod Christus est, qui
              de seipso dicit Joan. 10, 7: <quote xml:id="ta-l4d18q1-Qd1e165">ego sum ostium</quote>. Ergo ad introducendum in
              caelum Ecclesia clavibus non indiget.</p>
            <p xml:id="ta-l4d18q1-d1e169">Praeterea, clavis est ad aperiendum et claudendum. Sed hoc solius Christi est, qui
                <quote xml:id="ta-l4d18q1-Qd1e171">aperit, et nemo claudit; claudit, et nemo aperit</quote>; Apoc. 3, 7. Ergo
              Ecclesia in ministris suis claves non habet.</p>
            <p xml:id="ta-l4d18q1-d1e175">Praeterea, cuicumque clauditur caelum, aperitur Infernus, et e contrario. Ergo
              quicumque habet claves caeli, habet claves Inferni. Sed Ecclesia non dicitur habere
              claves Inferni. Ergo nec claves caeli habet.</p>
            <p xml:id="ta-l4d18q1-d1e178">Sed contra est quod dicitur Matth. 16, 19: <quote xml:id="ta-l4d18q1-Qd1e180" source="http://scta.info/resource/mt16_19">tibi dabo claves regni
                caelorum</quote>.</p>
            <p xml:id="ta-l4d18q1-d1e185">Praeterea, omnis dispensator debet habere claves eorum quae dispensat. Sed ministri
              Ecclesiae sunt dispensatores divinorum mysteriorum, ut patet 1 Cor. 4. Ergo debent
              habere claves.</p>

          </div>
          <div xml:id="ta-l4d18q1-Dd1e189">
            <head xml:id="ta-l4d18q1-Hd1e191">Quaestiuncula 2</head>
            <p xml:id="ta-l4d18q1-d1e194">Ulterius. Videtur quod clavis non sit potestas ligandi et solvendi, qua
              ecclesiasticus judex dignos recipere, indignos excludere debet a regno, ut ex littera
              habetur, et ex Glossa Hieronymi Matth. 16. Potestas enim spiritualis in sacramento
              collata, est idem quod character, ut supra, dist. 4, dictum est. Sed clavis et
              character non videntur idem esse; quia per characterem homo Deo comparatur, per claves
              autem ad subditos. Ergo clavis non est potestas.</p>
            <p xml:id="ta-l4d18q1-d1e197">Praeterea, ecclesiasticus judex non dicitur nisi ille qui habet jurisdictionem, quae
              simul cum ordine non datur. Sed claves in ordinis susceptione conferuntur. Ergo non
              debuit de ecclesiastico judice in definitione clavium mentio fieri.</p>
            <p xml:id="ta-l4d18q1-d1e200">Praeterea, ad id quod aliquis habet ex seipso, non indiget aliqua potestate activa,
              per quam inducatur ad actum. Sed eo ipso quod aliquis est dignus, ad regnum
              admittitur. Ergo non pertinet ad potestatem clavium dignos ad regnum admittere.</p>
            <p xml:id="ta-l4d18q1-d1e203">Praeterea, peccatores indigni sunt regno. Sed Ecclesia pro peccatoribus orat, ut ad
              regnum perveniant. Ergo non excludit indignos, sed magis admittit, quantum in se
              est.</p>
            <p xml:id="ta-l4d18q1-d1e207">Praeterea, in omnibus agentibus ordinatis ultimus finis pertinet ad principale agens;
              non ad agens instrumentale. Sed principale agens ad salutem hominis est Deus. Ergo ad
              Deum pertinet ad regnum admittere, quod est ultimus finis, et non ad habentem claves,
              qui est sicut instrumentum vel minister.</p>

          </div>
          <div xml:id="ta-l4d18q1-Dd1e211">
            <head xml:id="ta-l4d18q1-Hd1e213">Quaestiuncula 3</head>
            <p xml:id="ta-l4d18q1-d1e216">Ulterius. Videtur quod non sint duae claves, sed tantum una. Ad unam enim seram non
              requiritur nisi una clavis. Sed sera ad quam amovendam ordinantur Ecclesiae claves,
              est peccatum. Ergo contra unum peccatum non indiget Ecclesia duabus clavibus.</p>
            <p xml:id="ta-l4d18q1-d1e219">Praeterea, claves in collatione ordinis conferuntur. Sed scientia non est ex
              infusione semper, sed quandoque ex acquisitione; nec ab omnibus ordinatis habetur, et
              a quibusdam non ordinatis habetur. Ergo scientia non est clavis; et sic est tantum una
              clavis, scilicet potestas judicandi.</p>
            <p xml:id="ta-l4d18q1-d1e222">Praeterea, potestas quam habet sacerdos super corpus mysticum, dependet ex potestate
              quam habet super corpus Christi verum. Sed potestas confitendi corpus Christi verum
              est una tantum. Ergo clavis, quae est potestas respiciens corpus Christi mysticum, est
              una tantum.</p>
            <p xml:id="ta-l4d18q1-d1e225">Sed contra, videtur quod sint plures quam duae. Quia sicut ad actum hominis
              requiritur potentia et scientia, ita et voluntas. Sed scientia discernendi ponitur
              clavis, et similiter potentia judicandi. Ergo et voluntas absolvendi deberet dici
              clavis.</p>
            <p xml:id="ta-l4d18q1-d1e229">Praeterea, tota Trinitas peccata remittit. Sed sacerdos per claves est minister
              remissionis peccatorum. Ergo debet habere tres claves, ut Trinitati configuretur.</p>
          </div>
          <div xml:id="ta-l4d18q1-Dd1e234">
            <head xml:id="ta-l4d18q1-Hd1e236">Quaestiuncula 1</head>
            <p xml:id="ta-l4d18q1-d1e239">Respondeo dicendum ad primam quaestionem, quod in corporalibus dicitur clavis
              instrumentum quo ostium aperitur. Regni autem ostium nobis clauditur per peccatum et
              quantum ad maculam, et quantum ad reatum poenae; et ideo potestas qua tale obstaculum
              regni removetur, dicitur clavis. Haec autem potestas est quidem in sanctissima
              Trinitate per auctoritatem; et ideo dicitur a quibusdam quod habet clavem
              auctoritatis; sed in Christo homine fuit haec potestas ad removendum praedictum
              obstaculum per meritum passionis, quae etiam dicitur januam aperire; et ideo dicitur
              habere secundum quosdam claves excellentiae. Sed quia ex latere dormientis in cruce
              sacramenta fluxerunt, quibus Ecclesia fabricatur; ideo in sacramentis Ecclesiae
              efficacia passionis manet; et propter hoc etiam in ministris Ecclesiae, qui sunt
              dispensatores sacramentorum, potestas aliqua manet ad praedictum obstaculum
              removendum, non propria virtute, sed virtute divina, et passionis Christi; et haec
              potestas metaphorice clavis Ecclesiae dicitur; quae est clavis ministerii.</p>
            <p xml:id="ta-l4d18q1-d1e242">Ad primum ergo dicendum, quod ostium caeli, quantum est de se, semper est apertum;
              sed alicui clausum dicitur propter impedimentum intrandi in caelum, quod in ipso est.
              Impedimentum autem totius humanae naturae ex peccato primi hominis consecutum, per
              passionem Christi amotum est; et ideo Joannes post passionem vidit in caelo ostium
              apertum; sed adhuc quotidie alicui manet clausum per peccatum originale quod
              contrahit, vel actuale quod committit; et propter hoc indigemus sacramentis, et
              clavibus Ecclesiae.</p>
            <p xml:id="ta-l4d18q1-d1e245">Ad secundum dicendum, quod hoc intelligitur de clausione qua Limbum clausit, ne
              aliquis ultra in illud descendat; et de apertione qua Paradisum aperuit, remoto
              impedimento naturae per suam passionem.</p>
            <p xml:id="ta-l4d18q1-d1e248">Ad tertium dicendum, quod clavis Inferni qua aperitur et clauditur, est potestas
              gratiam conferendi; per quam homini aperitur Infernus, ut de peccato educatur, quod
              est Inferni porta, et clauditur, ne homo ultra in peccatum labatur gratia sustentatus.
              Gratiam autem conferre solius Dei est; et ideo clavem Inferni solus retinuit. Sed
              clavis regni est potestas etiam dimittendi reatum poenae, per quem homo a regno
              prohibetur; et ideo magis potest dari homini clavis regni quam clavis Inferni: non
              enim idem sunt, ut ex dictis patet. Aliquis enim ex Inferno educitur per remissionem
              aeternae poenae, qui non instanti in regnum introducitur propter reatum temporalis
              poenae quae manet. Vel dicendum, ut quidam dicunt, quod idem est clavis Inferni et
              caeli; quia ex hoc ipso quod alicui aperitur unum, clauditur alterum; sed denominatur
              a digniori.</p>

          </div>
          <div xml:id="ta-l4d18q1-Dd1e252">
            <head xml:id="ta-l4d18q1-Hd1e254">Quaestiuncula 2</head>
            <p xml:id="ta-l4d18q1-d1e257">Ad secundam quaestionem dicendum, quod secundum philosophum in 2 de anima, potentiae
              per actus definiuntur. Unde cum clavis sit potestas quaedam, ut dictum est, oportet
              quod per actum sive usum suum definiatur; et quod in actu objectum exprimatur a quo
              speciem recipit actus; et modus agendi, ex quo apparet potentia ordinata. Actus autem
              potestatis spiritualis non est ut caelum aperiat absolute, quia jam apertum est, ut
              dictum est; sed ut quantum ad hunc aperiat; quod quidem ordinate fieri non potest,
              nisi idoneitate ejus cui aperiendum est caelum pensata; et ideo in praedicta
              definitione clavis, ponitur genus, scilicet <quote xml:id="ta-l4d18q1-Qd1e259">potestas</quote>, et subjectum
              potestatis, scilicet <quote xml:id="ta-l4d18q1-Qd1e262">judex ecclesiasticus</quote>, et actus, scilicet
                <quote xml:id="ta-l4d18q1-Qd1e265">excludere et recipere</quote> secundum duos actus materialis clavis, aperire
              et claudere; cujus objectum tangit in hoc quod dicit: <quote xml:id="ta-l4d18q1-Qd1e268">a regno</quote>; modus
              autem in hoc quod <quote xml:id="ta-l4d18q1-Qd1e271">dignitas et indignitas</quote> in illis in quos actus
              exercetur, pensatur.</p>
            <p xml:id="ta-l4d18q1-d1e275">Ad primum ergo dicendum, quod ad duo quorum unum est causa alterius, una potestas
              ordinatur; sicut in igne calor ad calefaciendum et dissolvendum. Et quia omnis gratia
              et remissio in corpore mystico ex capite suo provenit; ideo eadem potestas esse
              videtur per essentiam, qua sacerdos conficere potest, et qua potest ligare et solvere,
              si jurisdictio adsit; nec differt nisi ratione secundum quod ad diversos effectus
              comparatur; sicut etiam ignis dicitur secundum aliam rationem calefactivus et
              liquefactivus. Et quia nihil est aliud character ordinis sacerdotalis quam potestas
              exercendi illud ad quod principaliter ordo sacerdotii ordinatur, sustinendo quod sit
              idem quod spiritualis potestas; ideo character, et potestas confitendi, et potestas
              clavium, est unum et idem per essentiam, sed differt ratione.</p>
            <p xml:id="ta-l4d18q1-d1e278">Ad secundum dicendum, quod omnis potestas spiritualis datur cum aliqua consecratione;
              et ideo clavis cum ordine datur; sed executio clavis indiget materia debita, quae est
              plebs subjecta per jurisdictionem; et ideo antequam jurisdictionem habeat, habet
              claves, sed non habet actum clavium: et quia clavis per actum definitur, ideo in
              definitione clavis ponitur aliquid ad jurisdictionem pertinens.</p>
            <p xml:id="ta-l4d18q1-d1e281">Ad tertium dicendum, quod aliquis potest esse dignus aliquo dupliciter: aut ita quod
              ipsum habendi jus habeat, et sic quilibet dignus jam habet caelum apertum: aut ita
              quod insit ei aliqua congruitas ad hoc quod ei detur; et sic dignos, quibus nondum
              totaliter apertum est caelum, potestas clavium recipit.</p>
            <p xml:id="ta-l4d18q1-d1e285">Ad quartum dicendum, quod sicut Deus non obdurat impartiendo malitiam, sed non
              conferendo gratiam; ita sacerdos dicitur excludere, non quod impedimentum ad intrandum
              ponat, sed quia impedimentum positum non amovet: quia ipse amovere non potest, nisi
              prius Deus amoverit; et ideo rogatur Deus, ut ipse absolvat, ut sic sacerdotis
              absolutio locum habeat.</p>
            <p xml:id="ta-l4d18q1-d1e288">Ad quintum dicendum, quod actus sacerdotis non est immediate super regnum, sed super
              sacramenta, quibus homo ad regnum pervenit.</p>

          </div>
          <div xml:id="ta-l4d18q1-Dd1e292">
            <head xml:id="ta-l4d18q1-Hd1e294">Quaestiuncula 3</head>
            <p xml:id="ta-l4d18q1-d1e297">Ad tertiam quaestionem dicendum, quod in omni actu qui requirit idoneitatem ex parte
              recipientis, duo sunt necessaria ei qui debet actum illum exercere; scilicet judicium
              de idoneitate recipientis, et expletio actus; et ideo etiam in actu justitiae, per
              quem redditur alicui hoc quo dignus est, oportet esse judicium quo discernatur an sit
              dignus, et ipsa redditio; et ad utrumque horum auctoritas quaedam, sive potestas,
              exigitur. Non enim dare possumus nisi quod in potestate habemus: nec judicium dici
              potest, nisi vim coactivam habeat, eo quod judicium jam ad unum determinatur: quae
              quidem determinatio in speculativis fit per virtutem primorum principiorum quibus
              resisti non potest: et in rebus practicis per vim imperativam in judicante existentem.
              Et quia actus clavis requirit idoneitatem in eo in quem exercetur, quia recipit per
              clavem judex ecclesiasticus dignos, et excludit indignos, ut ex dicta definitione
              patet; ideo indiget judicio discretionis, quo idoneitatem judicat, et ipso receptionis
              actu; et ad utrumque horum potestas quaedam, sive auctoritas, requiritur; et secundum
              hoc duae claves distinguuntur, quarum una pertinet ad judicium de idoneitate ejus qui
              absolvendus est, et alia ad ipsam absolutionem; et hae duae claves non distinguuntur
              in essentia auctoritatis, qua utrumque ex officio sibi competit, sed ex comparatione
              ad actus, quorum unus alium praesupponit.</p>
            <p xml:id="ta-l4d18q1-d1e300">Ad primum ergo dicendum, quod ad unam seram aperiendam una clavis immediate
              ordinatur; sed non est inconveniens quod una ad actum alterius ordinetur; et hoc est
              in proposito. Secunda enim clavis, quae dicitur potestas ligandi et solvendi, est quae
              immediate seram aperit peccati; sed clavis quae dicitur scientia, ostendit cui
              aperienda sit clavis illa.</p>
            <p xml:id="ta-l4d18q1-d1e303">Ad secundum dicendum, quod circa clavem scientiae duplex fuit opinio. Quidam enim
              dixerunt, quod scientia, secundum quod est habitus acquisitus vel infusus, dicitur
              haec clavis; et quod non est principalis clavis, sed in ordine ad aliam clavem clavis
              dicitur; et ideo quando est sine alia clavi, clavis non dicitur, sicut in viro
              litterato qui non est sacerdos. Et similiter etiam quandoque hac clavi aliqui
              sacerdotes carent, quia non habent scientiam neque acquisitam, neque infusam, qua
              absolvere et ligare possint; sed quandoque industria naturali ad hoc utuntur, quae
              secundum eos claviola dicitur; et sic clavis scientiae quamvis cum ordine non
              tradatur, traditur tamen cum ordine quod sit clavis, quod prius non erat; et haec
              videtur opinio Magistri fuisse. Sed haec non videtur verbis Evangelii concordare, quae
              claves Petro dandas promittunt; et ita non solum una, sed duae in ordine dantur. Et
              propter hoc alia opinio est, quod scientia quae est habitus, non est clavis, sed
              auctoritas actum scientiae exercendi, quae quandoque sine scientia est, quandoque
              autem scientia sine ipsa, sicut patet etiam in judiciis saecularibus. Aliquis enim est
              judex habens auctoritatem judicandi qui non habet juris scientiam; et aliquis e
              converso habet scientiam juris qui non habet auctoritatem. Et quia actus judicii ad
              quem quis ex auctoritate suscepta obligatur, non autem ex scientia habita, sine
              utroque bene fieri non potest; ideo auctoritas judicandi, quae clavis est, sine
              scientia non potest sine peccato accipi; sed scientia sine auctoritate sine peccato
              haberi potest.</p>
            <p xml:id="ta-l4d18q1-d1e306">Ad tertium dicendum, quod potestas conficiendi est ad unum tantum actum alterius
              generis; et ideo non connumeratur clavibus, nec multiplicatur sicut potestas clavium,
              quae est ad diversos actus, quamvis secundum auctoritatis essentiam sit una, ut dictum
              est.</p>
            <p xml:id="ta-l4d18q1-d1e310">Ad quartum dicendum, quod velle unicuique est liberum; et ideo ad volendum non
              exigitur auctoritas; et propter hoc voluntas non ponitur clavis.</p>
            <p xml:id="ta-l4d18q1-d1e313">Ad quintum dicendum, quod Trinitas tota eodem modo remittit peccata sicut una
              persona; et ideo non oportet quod sacerdos, qui minister est Trinitatis, claves habeat
              tres: et praecipue cum voluntas, quae spiritui sancto appropriatur, clavem non
              requirat, ut dictum est.</p>
          </div>
        </div>
        <div xml:id="ta-l4d18q1-Dd1e318" type="articulus">
          <head xml:id="ta-l4d18q1-Hd1e320">Articulus 2</head>

          <head xml:id="ta-l4d18q1-Hd1e323" type="questionTitle">Utrum macula aliquid positive in anima sit</head>

          <div xml:id="ta-l4d18q1-Dd1e326">
            <head xml:id="ta-l4d18q1-Hd1e328">Quaestiuncula 1</head>
            <p xml:id="ta-l4d18q1-d1e331">Ad secundum sic proceditur. Videtur quod macula aliquid positive in anima sit. Si
              enim est privatio tantum, non erit privatio nisi ejus quod per peccatum aufertur. Sed
              haec est gratia. Ergo cum omne peccatum gratiam auferat, omnium peccatorum erit una
              macula; et sic secundum peccatum nullam maculam animae adjiciet praeter maculam primi
              peccati.</p>
            <p xml:id="ta-l4d18q1-d1e334">Praeterea, privatio quae ex peccato in anima relinquitur, dicitur caecitas, vel
              tenebra, quae ad intellectum pertinet. Sed haec macula non est hujusmodi, cum ad
              effectum pertinere videatur. Ergo macula non est privatio tantum, sed aliquid
              ponit.</p>
            <p xml:id="ta-l4d18q1-d1e337">Praeterea, macula quam quis et tactu alicujus immundi contrahit, quae et contagio
              dicitur, aliquid positive est. Sed macula peccati etiam contagio dicitur. Ergo est
              aliquid positive.</p>
            <p xml:id="ta-l4d18q1-d1e340">Praeterea, privatio quaedam poena est. Sed in peccato macula contra poenam vel reatum
              dividitur. Ergo macula non est privatio tantum gratiae; et sic idem quod prius.</p>
            <p xml:id="ta-l4d18q1-d1e344">Sed contra, ex peccato non remanet positive aliquid in anima nisi dispositio, vel
              habitus, quae consequuntur peccatum ex parte actus, ex quo aliquid ponit. Sed macula
              non est dispositio ex actu causata, nec habitus: quod patet ex hoc quod dispositio et
              habitus possunt sine gratia destrui per contrariam consuetudinem, quae forte habitum
              contrarii vitii inducit expellentem contrarium habitum et dispositionem; macula autem
              sine gratia non aufertur. Ergo macula non ponit aliquid positive in anima.</p>

          </div>
          <div xml:id="ta-l4d18q1-Dd1e348">
            <head xml:id="ta-l4d18q1-Hd1e350">Quaestiuncula 2</head>
            <p xml:id="ta-l4d18q1-d1e353">Ulterius. Videtur quod peccatum nunquam possit remitti quo ad maculam. Quia ex hoc
              ipso quod aliquis peccavit, pulchritudinem innocentiae amisit. Sed non potest hanc
              pulchritudinem recuperare, nisi contingeret ipsum non peccasse. Ergo cum hoc sit
              omnino impossibile, impossibile est quod alicui peccatum remittatur quo ad
              maculam.</p>
            <p xml:id="ta-l4d18q1-d1e356">Praeterea, ex hoc ipso homo turpitudinem quamdam habet, quod tempus debitum servitio
              creatoris, in peccatum expendit. Sed tempus illud quod jam effluxit recuperari non
              potest. Ergo nec macula mundari.</p>
            <p xml:id="ta-l4d18q1-d1e359">Sed contra est quod dicitur Ephes. 6, quod Christus conjunxit sibi Ecclesiam non
              habentem maculam neque rugam. Sed aliqui sunt membra Ecclesiae, qui quandoque maculati
              fuerunt. Ergo peccatum quo ad maculam remitti potest.</p>

          </div>
          <div xml:id="ta-l4d18q1-Dd1e363">
            <head xml:id="ta-l4d18q1-Hd1e365">Quaestiuncula 3</head>
            <p xml:id="ta-l4d18q1-d1e368">Ulterius. Videtur quod si remittatur peccatum quo ad maculam, remittatur quo ad omnem
              poenam. Quia remota causa removetur effectus. Sed causa quare aliquis erat reus
              poenae, est macula culpae. Ergo remota macula, removetur poena.</p>
            <p xml:id="ta-l4d18q1-d1e371">Praeterea, quicumque absque culpa existens punitur, injuste punitur. Sed ille cui
              remissum est peccatum quo ad maculam, est absque culpa. Ergo injuste puniretur; et ita
              videtur quod non sit aliqua poena dignus, et sit sibi reatus poenae remissus.</p>
            <p xml:id="ta-l4d18q1-d1e374">Sed contra, peccatum non punitur per hoc quod remittitur quo ad maculam. Sed omni
              peccato debetur poena secundum divinam justitiam. Ergo etiam post dimissionem culpae
              aliquis poenae reatus remanere potest.</p>
          </div>
          <div xml:id="ta-l4d18q1-Dd1e379">
            <head xml:id="ta-l4d18q1-Hd1e381">Quaestiuncula 1</head>
            <p xml:id="ta-l4d18q1-d1e384">Respondeo dicendum ad primam quaestionem, quod ex hoc aliquid maculatum dicitur, quia
              debitae pulchritudinis patitur detrimentum. Unde macula, secundum quod hujusmodi, non
              habet quod aliquid ponat; sed per comparationem ad illud quod pulchritudinis
              detrimentum causat, aliquid quandoque ponere dicitur: ut aliquid in faciem inductum
              quod candorem faciei tegit aut privat. Pulchritudo autem animae consistit in
              assimilatione ipsius ad Deum, ad quem formari debet per claritatem gratiae ab eo
              susceptam. Sicut autem perceptio claritatis corporalis a sole prohibetur a nobis per
              aliquod obstaculum interpositum; ita etiam claritas gratiae prohibetur ab anima per
              peccatum commissum, quod dividit inter nos et Deum, ut dicitur Isa. 59; unde ipsa
              macula, quantum in se est, non ponit de essentia sua nisi privationem gratiae, sed
              ponit ut causam obstaculum peccati, quod obstat ad gratiae receptionem; et propter hoc
              etiam macula tenebra dicitur ratione praedictae similitudinis.</p>
            <p xml:id="ta-l4d18q1-d1e387">Ad primum ergo dicendum, quod quamvis quantum ad ipsam privationem gratiae non
              differant maculae peccatorum, differunt tamen quantum ad causam, ex qua macula
              consequitur; et secundum hoc etiam quodlibet peccatum unam maculam addit, inquantum
              novum obstaculum gratiae ponit.</p>
            <p xml:id="ta-l4d18q1-d1e390">Ad secundum dicendum, quod gratia est in essentia animae, ex qua vires cognitivae et
              affectivae procedunt; et ideo gratiae lumen et intellectum dirigit, et affectum movet;
              sed peccatum in utroque defectum inducit; in intellectu quidem, quia omne peccatum ex
              errore est, secundum Ambrosium, et secundum philosophum omnis malus ignorans; et
              principaliter in affectu, quia omne peccatum in voluntate est; et ideo macula, et
              quantum ad ipsam privationem, et quantum ad causam, scilicet peccatum, et intellectum
              et affectum respicit, sed principalius affectum. Unde non est inconveniens, si macula,
              et caecitas et tenebra dicatur.</p>
            <p xml:id="ta-l4d18q1-d1e393">Ad tertium dicendum, quod macula dicitur contagio, non quantum ad privationem ipsam,
              sed quantum ad causam privationis; quia ex hoc ipso quod peccatum affectum quodammodo
              tangit, privatio dicta in ipso consequitur.</p>
            <p xml:id="ta-l4d18q1-d1e397">Ad quartum dicendum, quod macula quantum ad causam dividitur ab omni poena; sed
              quantum ad privationem ipsa dividitur a poena inflicta, non autem a poena quae
              peccatum concomitatur.</p>

          </div>
          <div xml:id="ta-l4d18q1-Dd1e401">
            <head xml:id="ta-l4d18q1-Hd1e403">Quaestiuncula 2</head>
            <p xml:id="ta-l4d18q1-d1e406">Ad secundam quaestionem dicendum, quod macula obscuritatis ex interpositione causata
              non potest auferri, nisi obstaculum interpositum amoveatur. Peccatum autem, quod erat
              obstaculum interpositum, prohibens gratiae claritatem, non potest removeri ut factum
              non sit, sed ut effectum avertendi Deum a nobis non habeat, qui propter aversionem qua
              ab eo aversi propter peccatum fuimus, a nobis aversus manebat; et ideo secundum hoc
              quod se ad nos sua benignitate convertit, dicitur peccatum nostrum remittere; sicut
              nos offensam alicui remittimus, cum ad eum propter offensam praeteritam ulterius
              malevolentiam non servamus; quae quidem in Deum secundum effectum accipienda sunt, ut
              in 3 Lib. dist. 32, dictum est; et propter hoc etiam Deus remittendo peccatum dicitur
              ipsum tegere, quasi non aspiciens ad praeteritum peccatum, ut ratione ejus gratiam
              nobis deneget.</p>
            <p xml:id="ta-l4d18q1-d1e409">Ad primum ergo dicendum, quod quamvis non reparetur pulchritudo animae quantum ad
              aliquod accidens, quod erat dignitas innocentiae; reparatur tamen quantum ad decorem
              gratiae quae restituitur.</p>
            <p xml:id="ta-l4d18q1-d1e412">Et similiter dicendum ad secundum: quia non semper homo recuperat omnia damna quae
              passus est vel temporis, vel aliorum; sed recuperat amissam pulchritudinem quantum ad
              essentiam decoris spectat.</p>

          </div>
          <div xml:id="ta-l4d18q1-Dd1e416">
            <head xml:id="ta-l4d18q1-Hd1e418">Quaestiuncula 3</head>
            <p xml:id="ta-l4d18q1-d1e421">Ad tertiam quaestionem dicendum, quod in peccato duo sunt, scilicet conversio ad
              commutabile bonum, et aversio ab incommutabili bono; et secundum hoc duo sunt effectus
              peccati. Unus est indignatio Dei ad nos, aversioni peccati respondens: alius est poena
              inordinatam conversionem ordinans. Et quia primo in peccato ex parte nostra est
              conversio; et quod est prius in generatione, est posterius in destructione; ideo ex
              parte Dei primo est reconciliatio ipsius ad nos, et secundum hoc est liberatio a
              debito poenae. Sed poena est duplex; scilicet exterminans hostes, et talis poena ex
              reconciliatione ipsa removetur; alia poena est quae corrigit civem, et filium, vel
              amicum; et debitum ejus potest remanere reconciliatione jam facta; et ideo simul cum
              peccatum remittitur quo ad maculam, remittitur quo ad poenam aeternam, quae est
              exterminans, sed non quo ad poenam temporalem, quae est corrigens.</p>
            <p xml:id="ta-l4d18q1-d1e424">Ad primum ergo dicendum, quod sicut actus praeexistens fuit causa maculae, et tamen
              transeunte actu non transit macula; ita actus mediante macula fuit causa debiti; et
              ideo non oportet quod cessante macula debitum poenae cesset, quia cessante primo
              effectu non oportet quod cesset secundus.</p>
            <p xml:id="ta-l4d18q1-d1e427">Ad secundum dicendum, quod iste cui remissa est culpa quantum ad maculam, adhuc
              dignus est propter actum quem commisit, poenam sustinere; quamvis non sit dignus a Deo
              alienus esse.</p>
          </div>
        </div>
        <div xml:id="ta-l4d18q1-Dd1e432" type="articulus">
          <head xml:id="ta-l4d18q1-Hd1e434">Articulus 3</head>

          <head xml:id="ta-l4d18q1-Hd1e437" type="questionTitle">Utrum potestas clavium se extendat ad remissionem culpae</head>

          <div xml:id="ta-l4d18q1-Dd1e440">
            <head xml:id="ta-l4d18q1-Hd1e442">Quaestiuncula 1</head>
            <p xml:id="ta-l4d18q1-d1e445">Ad tertium sic proceditur. Videtur quod potestas clavium se extendat ad remissionem
              culpae. Joan. 20, 25, dicitur discipulis: <quote xml:id="ta-l4d18q1-Qd1e447">quorum remiseritis peccata,
                remittuntur eis</quote>. Sed hoc non dicitur quantum ad manifestationem tantum, ut
              Magister in littera dicit, quia sic sacerdos novi testamenti non haberet majorem
              potestatem quam sacerdos veteris testamenti. Ergo exercet potestatem in culpae
              remissione.</p>
            <p xml:id="ta-l4d18q1-d1e451">Praeterea, in poenitentia datur gratia ad remissionem peccati. Sed hujus sacramenti
              dispensator est sacerdos ex vi clavium. Ergo cum gratia non opponatur peccato ex parte
              poenae, sed ex parte culpae, videtur quod sacerdos ad remissionem culpae operetur ex
              vi clavium.</p>
            <p xml:id="ta-l4d18q1-d1e454">Praeterea, majorem virtutem recipit sacerdos ex sua consecratione quam aqua Baptismi
              ex sua sanctificatione. Sed aqua Baptismi hanc vim accipit, ut corpus tangat, et cor
              abluat, secundum Augustinum. Ergo multo fortius sacerdos in sui consecratione hanc
              potestatem accipit, ut cor a culpae macula abluere possit.</p>
            <p xml:id="ta-l4d18q1-d1e457">Sed contra, supra Magister dixit, dist. 5, quod Deus hanc potestatem non contulit
              ministro quod ad interiorem mundationem cooperaretur ei. Sed si peccata quo ad culpam
              remitteret, cooperaretur ei in mundatione interiori. Ergo potestas clavium non se
              extendit ad culpae dimissionem.</p>
            <p xml:id="ta-l4d18q1-d1e461">Praeterea, peccatum non dimittitur nisi per spiritum sanctum. Sed dare spiritum
              sanctum non est alicujus hominis, ut in 1 Lib. Magister dixit, dist. 14. Ergo nec
              peccata remittere quo ad culpam.</p>

          </div>
          <div xml:id="ta-l4d18q1-Dd1e465">
            <head xml:id="ta-l4d18q1-Hd1e467">Quaestiuncula 2</head>
            <p xml:id="ta-l4d18q1-d1e470">Ulterius. Videtur quod non possit remittere peccatum quo ad poenam. Peccato enim
              debetur poena aeterna et temporalis. Sed adhuc post absolutionem sacerdotis manet
              poenitens obligatus ad poenam temporalem in Purgatorio vel in hoc mundo faciendam.
              Ergo non dimittit aliquo modo poenam.</p>
            <p xml:id="ta-l4d18q1-d1e473">Praeterea, sacerdos non potest praejudicare divinae justitiae. Sed ex divina justitia
              taxata est poena poenitenti quam debet subire. Ergo sacerdos de ea non potest aliquid
              remittere.</p>
            <p xml:id="ta-l4d18q1-d1e476">Praeterea, ille qui parvum peccatum commisit, non est minus susceptivus effectus
              clavium quam ille qui commisit majus peccatum. Sed aliquid de poena per officium
              sacerdotis de majori peccato dimittitur. Possibile est ergo esse aliquod parvum
              peccatum, cui non debeatur plus de poena quam illud quod de majori peccato dimissum
              est. Ergo poterit totam poenam illius parvi peccati dimittere; quod falsum est.</p>
            <p xml:id="ta-l4d18q1-d1e479">Praeterea, tota poena temporalis peccato debita est unius rationis. Si ergo per
              primam absolutionem dimittatur aliquid de poena, et per secundam ab eodem peccato
              absolutionem poterit aliquid remitti; et sic tantum poterit multiplicari absolutio,
              quod vi clavium tota poena tollatur, cum secunda absolutio non sit minoris efficaciae
              quam prima; et sic peccatum remanebit omnino impunitum; quod est inconveniens.</p>
            <p xml:id="ta-l4d18q1-d1e483">Sed contra, clavis potestas est ad ligandum et solvendum. Sed potest sacerdos
              adjungere poenam temporalem. Ergo et potest absolvere a poena.</p>
            <p xml:id="ta-l4d18q1-d1e486">Praeterea, sacerdos non potest dimittere peccatum quantum ad culpam, ut in littera
              dicitur, nec quantum ad poenam aeternam pari ratione. Si ergo non potest remittere
              quantum ad poenam temporalem, nullo modo remittere poterit; quod est omnino contrarium
              dictis Evangelii.</p>

          </div>
          <div xml:id="ta-l4d18q1-Dd1e490">
            <head xml:id="ta-l4d18q1-Hd1e492">Quaestiuncula 3</head>
            <p xml:id="ta-l4d18q1-d1e495">Ulterius. Videtur quod sacerdos per potestatem clavium ligare non possit. Virtutes
              enim sacramentales ordinantur contra peccatum ut medicina. Sed ligare non est medicina
              peccati, sed magis aggravatio morbi, ut videtur. Ergo sacerdos per vim clavium, quae
              est vis sacramentalis, non potest ligare.</p>
            <p xml:id="ta-l4d18q1-d1e498">Praeterea, sicut absolvere vel aperire est amovere obstaculum, ita ligare est
              obstaculum ponere. Sed obstaculum regni peccatum est, quod nobis ex alio imponi non
              potest, quia non nisi voluntate peccatur. Ergo sacerdos ligare non potest.</p>
            <p xml:id="ta-l4d18q1-d1e501">Praeterea, claves ex passione Christi efficaciam habent. Sed ligare non est effectus
              passionis. Ergo ex clavium potestate non potest sacerdos ligare.</p>
            <p xml:id="ta-l4d18q1-d1e504">Sed contra est quod dicitur Matth. 16, 19: <quote xml:id="ta-l4d18q1-Qd1e506" source="http://scta.info/resource/mt16_19">quodcumque ligaveris super terram,
                erit ligatum et in caelis</quote>.</p>
            <p xml:id="ta-l4d18q1-d1e511">Praeterea, potestates rationales sunt ad opposita. Sed potestas clavium est potestas
              rationalis, cum habeat discretionem adjunctam. Ergo habet se ad opposita. Ergo si
              potest solvere, potest et ligare.</p>

          </div>
          <div xml:id="ta-l4d18q1-Dd1e516">
            <head xml:id="ta-l4d18q1-Hd1e518">Quaestiuncula 4</head>
            <p xml:id="ta-l4d18q1-d1e521">Ulterius. Videtur quod possit ligare et solvere secundum proprium arbitrium.
              Hieronymus enim dicit: <quote xml:id="ta-l4d18q1-Qd1e523">mensuram temporis in agendo poenitentiam non satis
                aperte praefigunt canones pro unoquoque crimine, ut de singulis dicant qualiter
                unumquodque sit emendandum; sed magis arbitrio sacerdotis intelligentis relinquendum
                statuunt</quote>. Ergo videtur quod ipse secundum suum arbitrium possit ligare et
              solvere.</p>
            <p xml:id="ta-l4d18q1-d1e527">Praeterea, dominus laudavit villicum iniquitatis, quod prudenter fecisset, quia
              debitoribus domini sui remisisset largiter. Sed Deus magis pronus est ad miserendum
              quam aliquis dominus temporalis. Ergo videtur quod laudabilior sit quantum plus de
              poena dimiserit.</p>
            <p xml:id="ta-l4d18q1-d1e530">Praeterea, omnis Christi actio, nostra est instructio. Sed ipse quibusdam peccantibus
              nullam poenam imposuit, sed solum emendationem vitae, ut patet de adultera, Joan. 8.
              Ergo videtur quod ad arbitrium suum possit etiam sacerdos, qui est vicarius Christi,
              poenam totam dimittere, vel partem.</p>
            <p xml:id="ta-l4d18q1-d1e533">Sed contra, Gregorius dicit: <quote xml:id="ta-l4d18q1-Qd1e535">falsam poenitentiam dicimus quae non secundum
                auctoritatem sanctorum patrum pro qualitate criminis imponitur</quote>. Ergo videtur
              quod non omnino sit in arbitrio sacerdotis.</p>
            <p xml:id="ta-l4d18q1-d1e540">Praeterea, ad actum clavium requiritur discretio. Sed si esset omnino in voluntate
              sacerdotis dimittere, et imponere de poena quantum vellet, non esset ibi necessaria
              discretio: quia nunquam ibi indiscretio posset accidere. Ergo non est omnino in
              arbitrio sacerdotis.</p>
          </div>
          <div xml:id="ta-l4d18q1-Dd1e544">
            <head xml:id="ta-l4d18q1-Hd1e546">Quaestiuncula 1</head>
            <p xml:id="ta-l4d18q1-d1e549">Respondeo dicendum ad primam quaestionem, quod sacramenta, secundum Hugonem, ex
              sanctificatione invisibilem gratiam continent. Sed haec sanctificatio quandoque ad
              necessitatem sacramenti requiritur tam in materia quam in ministro, sicut patet in
              confirmatione; et tunc vis sacramentalis est in utroque conjunctim. Quandoque autem ex
              necessitate sacramenti non requiritur nisi sanctificatio materiae, sicut est in
              Baptismo, quia non habet ministrum determinatum quantum ad sui necessitatem; et tunc
              tota vis sacramentalis consistit in materia. Quandoque vero de necessitate sacramenti
              requiritur consecratio vel sanctificatio ministri, sine aliqua sanctificatione
              materiae: et tunc tota vis sacramentalis consistit in ministro, sicut est in
              poenitentia. Unde eodem modo se habet potestas clavium quae est in sacerdote, ad
              effectum sacramenti poenitentiae, sicut se habet virtus quae est in aqua Baptismi, ad
              effectum Baptismi. Baptismus autem et sacramentum poenitentiae conveniunt quodammodo
              in effectu, quia utrumque contra culpam ordinatur directe, quod non est de aliis
              sacramentis; sed in hoc differunt, quia sacramentum poenitentiae, eo quod habet actus
              suscipientis quasi materiales, non potest dari nisi adultis, in quibus requiritur
              praeparatio ad suscipiendum effectum sacramentorum; sed Baptismus quandoque datur
              adultis, et quandoque pueris, et aliis carentibus usu rationis; et ideo per Baptismum
              datur gratia et remissio peccatorum pueris sine aliqua sui praeparatione praecedente;
              non autem adultis, in quibus praeexigitur praeparatio removens fictionem: quae quidem
              praeparatio quandoque praecedit, sufficiens ad gratiae susceptionem, antequam
              Baptismus actu percipiatur, sed non ante votum Baptismi, post tempus propalatae
              veritatis. Quandoque autem talis praeparatio tempore non praecedit, sed est simul cum
              Baptismi susceptione; et tunc per Baptismi susceptionem gratia remissionis culpae
              confertur. Sed per poenitentiae sacramentum nunquam datur gratia nisi praeparatio
              adsit, vel prius fuerit; unde virtus clavium operatur ad culpae remissionem vel in
              voto existens, vel etiam in actu se exercens, sicut et aqua Baptismi. Sed sicut
              Baptismus non agit ut principale agens; sed ut instrumentum, non quidem pertingens ad
              ipsam gratiae susceptionem causandam etiam instrumentaliter, sed disponens ad gratiam,
              per quam fit remissio culpae; ita est de potestate clavium. Unde solus Deus remittit
              per se culpam, et in virtute ejus agit instrumentaliter et Baptismus ut instrumentum
              inanimatum, et sacerdos ut instrumentum animatum, quod dicitur servus secundum
              philosophum in 8 Ethic.; et ideo sacerdos agit ut minister. Et sic patet quod potestas
              clavium ordinatur aliquo modo ad remissionem culpae, non sicut causans, sed sicut
              disponens ad eam. Unde si ante absolutionem aliquis non fuisset perfecte dispositus ad
              gratiam suscipiendam, in ipsa confessione, et absolutione sacramentali gratiam
              consequeretur, si obicem non poneret. Si enim clavis nullo modo ad culpae remissionem
              ordinaretur, sed ad dimissionem poenae tantum, ut quidam dicunt, non exigeretur votum
              suscipiendi effectum clavium ad culpae remissionem, sicut non exigitur votum
              suscipiendi alia sacramenta quae non ordinantur ad culpam, sed contra poenam. Sed hoc
              facit videri quod non ordinantur ad culpae dimissionem: quia semper usus clavium ad
              hoc quod effectum habeat, requirit praeparationem ex parte recipientis sacramentum; et
              similiter videretur de Baptismo, si nunquam daretur nisi adultis.</p>
            <p xml:id="ta-l4d18q1-d1e552">Ad primum ergo dicendum, quod sicut Magister dicit in littera, sacerdotibus commissa
              est potestas remittendi peccata, non ut propria virtute remittant, quia hoc Dei est;
              sed ut operationem Dei remittentis ostendant tamquam ministri. Sed hoc contingit
              tribus modis. Uno modo ut ostendant eam non praesentem, sed promittant futuram sine
              hoc quod aliquid operentur ad ipsam; et sic sacramenta veteris legis operationem Dei
              significabant; unde et sacerdos veteris legis ostendebat tantum, et nihil operabatur.
              Alio modo ut significent praesentem, et nihil operentur ad eam; et sic quidam dicunt
              quod sacramenta novae legis significant collationem gratiae, quam Deus in ipsa
              sacramentorum collatione dat, sine hoc quod in sacramentis sit aliqua virtus operans
              ad gratiam; et secundum hanc opinionem quae in 1 dist. tacta est, etiam potestas
              clavium esset tantum ostendens divinam operationem in remissione culpae in ipsa
              sacramenti collatione facta. Tertio modo ut significent divinam operationem in
              remissionem culpae praesentem, et ad ipsam aliquid dispositive et instrumentaliter
              operentur; et sic secundum aliam opinionem, quae sustinetur communius, sacramenta
              novae legis emundationem ostendunt divinitus factam; et hoc modo etiam sacerdos novi
              testamenti ostendit absolutos a culpa: quia proportionaliter oportet loqui de
              sacramentis et potestate ministrorum. Nec obstat quin claves Ecclesiae ad remissionem
              culpae disponant, quia culpa jam remissa est; sicut nec quod Baptismus disponat,
              quantum in se est, in eo qui jam sanctificatus est.</p>
            <p xml:id="ta-l4d18q1-d1e555">Ad secundum dicendum, quod neque sacramentum poenitentiae neque sacramentum Baptismi
              operando pertingit directe ad gratiam, nec ad culpae remissionem, sed dispositive.</p>
            <p xml:id="ta-l4d18q1-d1e558">Unde etiam patet responsio ad tertium.</p>
            <p xml:id="ta-l4d18q1-d1e562">Aliae rationes ostendunt quod ad remissionem culpae directe clavium potestas non
              operetur; quod est concedendum.</p>

          </div>
          <div xml:id="ta-l4d18q1-Dd1e566">
            <head xml:id="ta-l4d18q1-Hd1e568">Quaestiuncula 2</head>
            <p xml:id="ta-l4d18q1-d1e571">Ad secundam quaestionem dicendum, quod idem judicium est de effectu quem potestas
              clavium actualiter exercita complet in eo in quo contritio tempore praecessit, et de
              effectu Baptismi qui jam habenti gratiam datur. Aliquis enim per fidem et contritionem
              praecedentem Baptismum, gratiam remissionis peccatorum quantum ad culpam consecutus
              est; sed quando actualiter postea Baptismum suscipit, gratia augetur, et a reatu
              poenae totaliter absolvitur, eo quod fit particeps passionis Christi. Et similiter
              ille qui per contritionem consecutus est remissionem peccatorum quantum ad culpam, et
              per consequens quantum ad reatum poenae aeternae, quae simul cum culpa dimittitur, ex
              vi clavium ex passione Christi efficaciam habentium augetur gratia, et poena
              remittitur temporalis, cujus reatus adhuc remanserat post culpae remissionem; non
              tamen totus, sicut in Baptismo, sed pars ejus: eo quod in Baptismo homo regeneratur
              configuratus passioni Christi, totaliter efficaciam passionis Christi, quae sufficit
              ad omnem poenam delendam, in se suscipiens; ut nihil de prioris peccati actualis poena
              remaneat: quia non debet alicui imputari ad poenam, nisi quod ipsemet fecit. In
              Baptismo autem homo novam vitam accipiens fit per gratiam baptismalem novus homo; et
              ideo nullus reatus poenae remanet in eo pro praecedenti peccato. Sed in poenitentia
              homo non mutatur in aliam vitam, quia non est regeneratio, sed sanatio quaedam; ideo
              ex vi clavium, quae operatur in sacramento poenitentiae, non tota poena remittitur,
              sed aliquid de poena temporali, cujus reatus post absolutionem a poena aeterna
              remanere potuit, ut dictum est; nec solum a poena illa quam habet, vel suscipit ab ea
              poenitens in confitendo, ut quidam dicunt: quia sic confessio et sacerdotalis
              absolutio non essent nisi in onus, quod non competit sacramentis novae legis: sed
              etiam de illa poena quae in Purgatorio debetur, aliquid remittitur, ut minus in
              Purgatorio puniatur absolutus ante satisfactionem decedens, quam si ante absolutionem
              decederet.</p>
            <p xml:id="ta-l4d18q1-d1e574">Ad primum ergo dicendum, quod non remittit poenam totam temporalem, sed partem; et
              ideo adhuc manet obligatus ad poenam satisfactoriam.</p>
            <p xml:id="ta-l4d18q1-d1e577">Ad secundum dicendum, quod passio Christi sufficienter satisfecit pro peccatis totius
              mundi; et ideo sine praejudicio divinae justitiae aliquid de poena sibi debita remitti
              potest, secundum quod effectus passionis ad ipsum per sacramenta Ecclesiae
              pertingit.</p>
            <p xml:id="ta-l4d18q1-d1e580">Ad tertium dicendum, quod pro quolibet peccato oportet aliquam poenam satisfactoriam
              remanere, per quam medicina contra peccatum praestetur; et ideo, quamvis virtute
              absolutionis dimittatur aliqua quantitas poenae debitae pro aliquo magno peccato, non
              oportet quod tanta quantitas poenae dimittatur respectu cujuslibet peccati, quia
              aliquod peccatum secundum hoc remaneret omnino sine poena; sed virtute clavium de
              poenis singulorum peccatorum proportionaliter dimittitur.</p>
            <p xml:id="ta-l4d18q1-d1e584">Ad quartum dicendum, quod quidam dicunt, quod in prima absolutione tantum dimittitur
              vi clavium, quantum dimitti potest; sed tamen valet iterata confessio tum propter
              instructionem, tum propter majorem certitudinem, tum propter intercessionem
              confessoris, tum propter verecundiae meritum. Sed hoc non videtur verum: quia etsi
              haec esset ratio confessionem iterandi, non tamen esset ratio iterandi absolutionem,
              praecipue in eo qui non habet aliquam causam dubitationis de praecedenti absolutione
              (ita enim poterit dubitare post secundam absolutionem, sicut post primam): sicut
              videmus quod sacramentum extremae unctionis non iteratur super eumdem morbum, eo quod
              totum quod per sacramentum fieri potuit, semel factum est. Et praeterea in secunda
              confessione non requireretur quod haberet claves ille cui fit confessio, si nihil ibi
              vis clavium operatur. Et ideo dicunt, quod etiam in secunda absolutione vi clavium de
              poena remittitur, quia in secunda absolutione gratiae confertur augmentum; et quanto
              major gratia recipitur, minus de impuritate peccati praecedentis manet; et ideo minor
              poena purgans debetur. Unde etiam in prima absolutione alicui plus et minus de poena
              dimittitur vi clavium, secundum quod plus se ad gratiam disponit; et potest esse tanta
              dispositio, quod etiam ex vi contritionis tota poena tollatur, ut praedictum est,
              dist. 17, quaest. 3, art. 3 quaestiunc. 2, in corp. Unde etiam non est inconveniens,
              si per frequentem confessionem etiam tota poena tollatur, ut peccatum omnino remaneat
              impunitum, pro quo poena Christi satisfecit.</p>

          </div>
          <div xml:id="ta-l4d18q1-Dd1e588">
            <head xml:id="ta-l4d18q1-Hd1e590">Quaestiuncula 3</head>
            <p xml:id="ta-l4d18q1-d1e593">Ad tertiam quaestionem dicendum, quod operatio sacerdotis in usu clavium est
              conformis Dei operationi, cujus minister est. Deus autem habet operationem et in
              culpam et in poenam; sed in culpam ad solvendum quidem directe, ad ligandum autem
              indirecte, inquantum obdurare dicitur dum gratiam non largitur; sed in poenam habet
              operationem directe quantum ad utrumque, quia et poenam parcit, et poenam infligit.
              Similiter ergo sacerdos, etsi in absolvendo ex vi clavium habeat aliquam operationem
              ordinatam ad culpae dimissionem modo jam dicto, non tamen in ligando aliquam
              operationem habet in culpam; nisi ligare dicatur inquantum non absolvit, sed ligatos
              ostendit. Sed in poenam habet potestatem et ligandi et solvendi; solvit enim a poena
              quam dimittit, sed ligat ad poenam quae remanet. Sed ad hanc ligare dupliciter
              dicitur. Uno modo considerando ipsam quantitatem poenae in communi; et sic non ligat
              nisi inquantum non solvit, sed ligatum ostendit. Alio modo, considerando poenam hanc
              vel illam determinate; et sic ligat ad poenam, imponendo eam.</p>
            <p xml:id="ta-l4d18q1-d1e596">Ad primum ergo dicendum, quod illud residuum poenae ad quod obligat, est medicina
              purgans peccati impuritatem.</p>
            <p xml:id="ta-l4d18q1-d1e599">Ad secundum dicendum, quod obstaculum regni non solum peccatum est, sed etiam poena;
              quam qualiter sacerdos imponat, dictum est.</p>
            <p xml:id="ta-l4d18q1-d1e602">Ad tertium dicendum, quod etiam passio Christi obligat nos ad poenam aliquam, per
              quam ei conformemur.</p>

          </div>
          <div xml:id="ta-l4d18q1-Dd1e606">
            <head xml:id="ta-l4d18q1-Hd1e608">Quaestiuncula 4</head>
            <p xml:id="ta-l4d18q1-d1e611">Ad quartam quaestionem dicendum, quod sacerdos operatur in usu clavium sicut
              instrumentum et minister Dei. Nullum autem instrumentum habet efficacem actum nisi
              secundum quod movetur a principali agente; et ideo dicit Dionysius in Eccl. Hierar.,
              quod sacerdotibus utendum est virtutibus hierarchicis, quando divinitas eos moverit;
              in cujus signum, Matth. 16, ante potestatem clavium Petro traditam, fit mentio de
              revelatione ei facta divinitatis; et Joan. 20, praemittitur potestati remissionis
              apostolis datae spiritus sancti donum, quo filii Dei aguntur. Unde si quis praeter
              istum motum divinum uti sua potestate praesumpserit, non consequeretur effectum, ut
              Dionysius dicit; et propter hoc a divino ordine averteretur; et sic culpam incurreret.
              Et quia poenae satisfactoriae infligendae ut medicinae sunt; sicut medicinae in arte
              determinatae, non omnibus competunt, sed variandae sunt secundum arbitrium medici, non
              propriam voluntatem sequentis, sed medicinae scientiam; ita poenae satisfactoriae in
              canone determinatae non competunt omnibus, sed variandae sunt secundum arbitrium
              sacerdotis divino instinctu regulatum. Sicut autem medicus aliquando prudenter non dat
              medicinam ita efficacem quae ad morbi curationem sufficiat, ne propter debilitatem
              naturae majus periculum oriatur; ita sacerdos divino instinctu motus non semper totam
              poenam quae uni peccato debetur, injungit, ne infirmus aliquis ex magnitudine poenae
              desperet, et a poenitentia totaliter recedat.</p>
            <p xml:id="ta-l4d18q1-d1e614">Ad primum ergo dicendum, quod arbitrium illud debet esse divino instinctu
              regulatum.</p>
            <p xml:id="ta-l4d18q1-d1e617">Ad secundum dicendum, quod etiam de hoc laudatur villicus, quod prudenter fecit; et
              ideo in remissione poenae debitae discretio adhibenda est.</p>
            <p xml:id="ta-l4d18q1-d1e620">Ad tertium dicendum, quod Christus habuit potestatem excellentiae in sacramentis;
              unde ipse ex auctoritate poenam totam vel partem poterat dimittere sicut volebat; nec
              est simile de his qui operantur tantum ut ministri.</p>
          </div>
        </div>
      </div>
    </body>
  </text>
</TEI>