<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 47, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 47, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="678a"/>
      </div>
    </front>
    <body>
      <div xml:id="ta-l4d47q2">
        <head xml:id="ta-l4d47q2-Hd1e97">Librum IV, Distinctio 47, Quaestio 2</head>
        <div xml:id="ta-l4d47q2-Dd1e100">
          <head xml:id="ta-l4d47q2-Hd1e102">Prooemium</head>
          <p xml:id="ta-l4d47q2-d1e105">Deinde quaeritur de igne qui praecedet faciem judicis; et circa hoc quaeruntur tria: 1
            de purgatione mundi per ignem futura; 2 de effectu ignis purgantis; 3 de ordine illius
            ignis ad alia quae circa judicium agentur.</p>

        </div>
        <div xml:id="ta-l4d47q2-Dd1e109" type="articulus">
          <head xml:id="ta-l4d47q2-Hd1e111">Articulus 1</head>

          <head xml:id="ta-l4d47q2-Hd1e114" type="questionTitle">Utrum aliqua mundi purgatio sit futura</head>

          <div xml:id="ta-l4d47q2-Dd1e117">
            <head xml:id="ta-l4d47q2-Hd1e119">Quaestiuncula 1</head>
            <p xml:id="ta-l4d47q2-d1e122">Ad primum sic proceditur. Videtur quod nulla mundi purgatio sit futura. Non enim
              purgatione indiget nisi quod est immundum. Sed creaturae Dei non sunt immundae; unde
              dicitur actuum 10, 15: <quote xml:id="ta-l4d47q2-Qd1e124">quod Deus creavit, tu ne commune dixeris</quote>, idest
              immundum. Ergo creaturae mundi non purgabuntur.</p>
            <p xml:id="ta-l4d47q2-d1e128">Praeterea, purgatio secundum divinam justitiam ordinatur ad auferendam immunditiam
              culpae, sicut patet de purgatione post mortem. Sed in elementis hujus mundi nulla
              potest esse culpae infectio. Ergo videtur quod purgatione non indigeant.</p>
            <p xml:id="ta-l4d47q2-d1e131">Praeterea, unumquodque tunc dicitur purgari quando separatur quod est extraneum ab
              ipso, inducens in eo ignobilitatem; separatio enim ejus quod nobilitatem inducit, non
              dicitur purgatio, sed magis diminutio. Sed hoc ad perfectionem et nobilitatem
              elementorum pertinet quod aliquid extraneae naturae est eis admixtum, quia forma
              corporis mixti est nobilior quam forma simplicis. Ergo videtur quod elementa hujus
              mundi nullo modo purgari possint.</p>
            <p xml:id="ta-l4d47q2-d1e134">Sed contra, omnis innovatio fit per aliquam purgationem. Sed elementa innovabuntur;
              unde Apocal. 21, 1: <quote xml:id="ta-l4d47q2-Qd1e136">vidi caelum novum et terram novam, primum enim caelum et
                prima terra abiit</quote>. Ergo elementa purgabuntur.</p>
            <p xml:id="ta-l4d47q2-d1e141">Praeterea, 1 Corinth. 7, super illud: <quote xml:id="ta-l4d47q2-Qd1e143">praeterit figura hujus mundi</quote>,
              dicit Glossa: <quote xml:id="ta-l4d47q2-Qd1e146">pulchritudo hujus mundi mundanorum ignium conflagratione
                peribit</quote>; et sic idem quod prius.</p>

          </div>
          <div xml:id="ta-l4d47q2-Dd1e151">
            <head xml:id="ta-l4d47q2-Hd1e153">Quaestiuncula 2</head>
            <p xml:id="ta-l4d47q2-d1e156">Ulterius. Videtur quod haec purgatio non sit futura per ignem. Ignis enim, cum sit
              pars mundi, purgatione indiget, sicut et aliae partes. Sed non debet idem esse purgans
              et purgatum. Ergo videtur quod ignis non purgabit.</p>
            <p xml:id="ta-l4d47q2-d1e159">Praeterea, sicut ignis habet virtutem purgativam, ita et aqua. Cum ergo non omnia
              sint purgabilia per ignem, sed quaedam necesse sit aqua purgari, sicut etiam vetus lex
              distinguit; videtur quod ignis non purget, ad minus universaliter.</p>
            <p xml:id="ta-l4d47q2-d1e162">Praeterea, purgatio ad hoc videtur pertinere ut partes mundi ab invicem segregatae
              puriores reddantur. Sed segregatio partium mundi ab invicem in mundi initio sola
              divina virtute facta est, quia ex hoc opus distinctionis determinatur; unde et
              Anaxagoras segregationem posuit actum intellectus moventis omnia. Ergo videtur quod in
              fine mundi purgatio fiat immediate a Deo, et non per ignem.</p>
            <p xml:id="ta-l4d47q2-d1e165">Sed contra est quod in Psal. 49, 3, dicitur: <quote xml:id="ta-l4d47q2-Qd1e167">ignis in conspectu ejus
                exardescet, et in circuitu tempestas valida</quote>; et postea sequitur de judicio:
                <quote xml:id="ta-l4d47q2-Qd1e170">advocavit caelum desursum, et terram discernere populum suum</quote>. Ergo
              videtur quod ultima purgatio mundi sit futura per ignem.</p>
            <p xml:id="ta-l4d47q2-d1e175">Praeterea, 2 Petr., ult., 12, dicitur: <quote xml:id="ta-l4d47q2-Qd1e177">caeli ardentes solventur, et elementa
                ignis ardore tabescent</quote>. Ergo purgatio illa per ignem fiet.</p>

          </div>
          <div xml:id="ta-l4d47q2-Dd1e182">
            <head xml:id="ta-l4d47q2-Hd1e184">Quaestiuncula 3</head>
            <p xml:id="ta-l4d47q2-d1e187">Ulterius. Videtur quod ignis ille non sit ejusdem speciei cum igne elementari. Nihil
              enim seipsum consumit. Sed ille ignis quatuor elementa absumet, ut dicit Glossa, 2
              Pet., ult. Ergo ignis ille non erit ejusdem speciei cum igne elementari.</p>
            <p xml:id="ta-l4d47q2-d1e190">Praeterea, sicut virtus manifestatur per operationem, ita natura per virtutem. Sed
              ignis ille habebit aliam virtutem ab igne qui est elementum; quia scilicet purgabit
              universum, quod ignis iste facere non potest. Ergo non erit ejusdem speciei cum
              isto.</p>
            <p xml:id="ta-l4d47q2-d1e193">Praeterea, ea quae sunt ejusdem speciei in corporibus naturalibus, habent eumdem
              motum. Sed ignis ille habebit alium motum quam ignis elementum, quia circumquaque
              movebitur, ut totum purgare possit. Ergo ignis ille non erit ejusdem speciei cum
              isto.</p>
            <p xml:id="ta-l4d47q2-d1e196">Sed contra est quod Augustinus dicit, 20 de Civ. Dei, et habetur in Glossa 1 Corinth.
              4, 7, quod <quote xml:id="ta-l4d47q2-Qd1e198">figura hujus mundi mundanorum ignium conflagratione peribit</quote>.
              Ergo ignis ille erit de natura ignis qui nunc est in hoc mundo.</p>
            <p xml:id="ta-l4d47q2-d1e203">Praeterea, sicut futura purgatio erit per ignem, ita praecedens fuit per aquam: et
              utraque ad invicem comparatur, 2 Petri, 3. Sed in prima purgatione aqua fuit ejusdem
              speciei cum aqua elementari. Ergo et similiter in secunda purgatione ignis erit
              ejusdem speciei cum igne elementari.</p>
          </div>
          <div xml:id="ta-l4d47q2-Dd1e208">
            <head xml:id="ta-l4d47q2-Hd1e210">Quaestiuncula 1</head>
            <p xml:id="ta-l4d47q2-d1e213">Respondeo dicendum ad primam quaestionem, quod quia mundus, aliquo modo propter
              hominem factus est, oportet quod quando homo secundum corpus glorificabitur, etiam
              alia corpora mundi ad statum meliorem mutentur; ut sit et locus convenientior, et
              aspectus delectabilior. Ad hoc autem quod gloriam corporis homo consequatur, oportet
              prius removeri ea quae gloriae opponuntur; quae sunt duo, scilicet corruptio, et
              infectio culpae; quia, ut dicitur 1 Corinth. 15, 50, <quote xml:id="ta-l4d47q2-Qd1e215">corruptio incorruptelam
                non possidebit</quote>; et a civitate gloriae omnes immundi foris erunt, Apoc. ult.;
              et similiter etiam oportet elementa mundi purgari a contrariis dispositionibus,
              antequam in novitatem gloriae adducantur, proportionaliter ei quod de homine dictum
              est. Quamvis autem res corporalis subjectum infectionis culpae proprie esse non
              possit; tamen ex culpa quaedam incongruitas in rebus corporalibus corruptis
              relinquitur ad hoc ut spiritualibus dicentur; et inde videmus quod loca in quibus sunt
              aliqua crimina commissa, non reputantur idonea ad aliqua sacra in eis exercenda, nisi
              purgatione quadam praemissa. Et secundum hoc ex peccatis hominum quamdam inidoneitatem
              ad gloriae susceptionem pars mundi recipit quae in usum nostrum cedit; unde quantum ad
              hoc mundatione indiget. Similiter etiam circa medium locum propter elementorum
              contactum multae sunt corruptiones et generationes et alterationes elementorum, quae
              puritati eorum derogant; et ideo ab his oportet elementa purgari ad hoc quod decenter
              suscipiant novitatem gloriae.</p>
            <p xml:id="ta-l4d47q2-d1e219">Ad primum ergo dicendum, quod cum dicitur: omnis creatura Dei est munda, hoc
              intelligendum est, quia non habet in substantia sua alicujus malitiae permixtionem,
              sicut ponebant Manichaei, dicentes bonum et malum esse duas substantias alicubi
              divisas, et alicubi commixtas; non autem removetur quin aliqua creatura habeat
              commixtionem naturae extraneae; quae etiam natura in se bona est, sed perfectioni
              hujusmodi creaturae repugnat. Similiter non removetur ex hoc quin malum alicui
              creaturae accidat, quamvis non sit permixtum ei quasi pars ipsius substantiae.</p>
            <p xml:id="ta-l4d47q2-d1e222">Ad secundum dicendum, quod quamvis corporalia elementa subjectum culpae esse non
              possint, tamen ex culpa in eis commissa aliquam ineptitudinem possunt consequi ad
              perfectionem gloriae suscipiendam.</p>
            <p xml:id="ta-l4d47q2-d1e225">Ad tertium dicendum, quod forma mixti et forma elementi possunt dupliciter
              considerari: aut quantum ad perfectionem speciei; et sic corpus mixtum nobilius est:
              aut quantum ad perpetuitatem durationis; et sic corpus simplex nobilius est, quia non
              habet in seipso unde corrumpatur, nisi ejus corruptio fiat ab aliquo exteriori. Corpus
              autem mixtum in seipso habet causam suae corruptionis, scilicet operationem
              contrariorum; et ideo corpus simplex etsi sit corruptibile secundum partem, est tamen
              incorruptibile secundum totum; quod de mixto dici non potest. Et quia incorruptio est
              de perfectione gloriae, perfectio corporis simplicis magis convenit perfectioni
              gloriae quam perfectio corporis mixti, nisi etiam corpus mixtum in se habeat aliquod
              incorruptionis principium, sicut corpus humanum, cujus forma est incorruptibilis.
              Nihilominus tamen quamvis aliquo modo corpus mixtum sit nobilius quam simplex,
              nobilius tamen esse habet corpus simplex secundum se existens in mixto: quia in mixto
              sunt corpora simplicia quodammodo in potentia, in seipsis autem existentia sunt in
              ultima sui perfectione.</p>

          </div>
          <div xml:id="ta-l4d47q2-Dd1e229">
            <head xml:id="ta-l4d47q2-Hd1e231">Quaestiuncula 2</head>
            <p xml:id="ta-l4d47q2-d1e234">Ad secundam quaestionem dicendum, quod illa mundi purgatio, ut dictum est, removebit
              a mundo imperfectionem ex culpa relictam et impuritatem commixtionis, et erit
              dispositio ad gloriae perfectionem; et ideo quantum ad haec tria convenientissime fiet
              per ignem. Primo, quia ignis, cum sit nobilissimum elementorum, habet naturales
              proprietates similiores proprietatibus gloriae, ut maxime patet de luce. Secundo, quia
              ignis non ita recipit commixtionem extranei propter efficaciam virtutis activae, sicut
              alia elementa. Tertio, quia sphaera ignis est remota a nostra habitatione, nec ita
              communis est nobis usus ignis sicut terrae et aquae et aeris, unde non ita inficitur;
              et praeter hoc habet maximam efficaciam ad purgandum et ad dividendum subtiliando.</p>
            <p xml:id="ta-l4d47q2-d1e237">Ad primum ergo dicendum, quod ignis non venit in usum nostrum prout est in materia
              propria (sic enim remotus est a nobis), sed solum prout est in materia aliena; et quo
              ad hoc poterit per ignem in sua puritate existentem purgari ipse mundus quantum ad hoc
              quod habet de extraneo adjunctum.</p>
            <p xml:id="ta-l4d47q2-d1e240">Ad secundum dicendum, quod prima purgatio mundi, quae facta est per diluvium, non
              respiciebat nisi infectionem peccati. Praecipue autem tunc regnabat peccatum
              concupiscentiae; et ideo convenienter per contrarium purgatio fuit facta, scilicet per
              aquam. Sed secunda purgatio respicit et infectionem culpae et commixtionis
              impuritatem; et quantum ad utrumque convenit magis quod fiat per ignem quam per aquam.
              Aqua enim non habet vim disgregandi, sed magis aggregandi; unde per aquam naturalis
              impuritas elementorum tolli non posset, sicut per ignem. Similiter etiam circa finem
              regnabit vitium tepiditatis, quasi mundo jam senescente: quia, ut dicitur Matth. 24,
              12, <quote xml:id="ta-l4d47q2-Qd1e242">tunc refrigescet caritas multorum</quote>; unde tunc convenienter purgatio
              per ignem fiet. Nec est aliquid quod per ignem purgari non possit quodammodo; sed
              quaedam sunt quae sine sui corruptione per ignem non possunt purgari, sicut panni, et
              vasa lignea, et hujusmodi; et talia lex praecepit purgari per aquam; quae tamen omnia
              finaliter per ignem corrumpentur.</p>
            <p xml:id="ta-l4d47q2-d1e246">Ad tertium dicendum, quod per opus distinctionis sunt rebus diversae formae collatae,
              quibus ad invicem distinguuntur; et ideo fieri non potuit nisi per eum qui est auctor
              naturae: sed per finalem purgationem deducentur res ad puritatem in qua conditae
              fuerunt; et ideo in hoc poterit natura creata exhibere ministerium creatori; et
              propter hoc ministerium creaturae committitur, quia hoc ad ejus nobilitatem cedit.</p>

          </div>
          <div xml:id="ta-l4d47q2-Dd1e250">
            <head xml:id="ta-l4d47q2-Hd1e252">Quaestiuncula 3</head>
            <p xml:id="ta-l4d47q2-d1e255">Ad tertiam quaestionem dicendum, quod circa hoc inveniuntur tres opiniones. Quidam
              enim dicunt, quod ignis elementum qui est in sphaera sua, descendet ad purgationem
              mundi. Modum autem descensionis ponunt per multiplicationem: ignis enim undique
              apposito combustibili augmentatur; et hoc praecipue tunc fiet quando ignis virtus
              exaltabitur super omnia alia elementa. Sed contra hoc esse videtur quod ignis ille non
              tantum descendet, sed etiam a sanctis ascendere perhibetur, ut patet 2 Pet. 3, ubi
              videtur, quod tantum ascendet judicii ignis quantum aqua diluvii: ex quo videtur quod
              ignis ille sit circa locum medium generationis. Et propter hoc alii dicunt, quod ignis
              ille generabitur circa locum terrae ex congregatione radiorum caelestium corporum,
              sicut videmus quod congregantur in speculo comburente: tunc autem loco speculorum
              erunt nubes concavae, ad quas fiet radiorum reverberatio. Sed istud etiam non videtur
              conveniens: quia cum effectus caelestium corporum sequantur determinatos situs et
              aspectus eorum; si ex virtute corporum caelestium ignis ille generaretur, esset notum
              tempus illius purgationis considerantibus motus astrorum: quod auctoritati Scripturae
              repugnat. Et ideo alii dicunt, sequentes Augustinum, quod sicut mundanarum aquarum
              inundatione factum est diluvium, ita mundanorum ignium conflagratione figura hujus
              mundi peribit, ut dicitur 20 de Civ. Dei. Ista autem conflagratio nihil aliud est quam
              congregatio omnium causarum superiorum et inferiorum, quae ex natura sua habent
              virtutem igniendi: quae quidem congregatio non naturali cursu rerum, sed virtute
              divina fiet; et ex omnibus istis causis sic congregatis generabitur ignis qui faciem
              hujus mundi exuret. Si autem hae opiniones recte considerentur, inveniuntur
              diversificari quantum ad causam generationis illius, et non quantum ad speciem ejus.
              Ignis enim generatus a sole, vel ab inferiori calefaciente, est ejusdem speciei cum
              igne qui est in sua sphaera, nisi inquantum admiscetur ei de materia aliena: quod
              quidem tunc oportebit; quia ignis non potest aliquid purgare nisi secundum hoc quod
              alterum efficitur materia ejus aliquo modo. Unde simpliciter concedendum est, quod
              ignis ille erit ejusdem speciei cum isto.</p>
            <p xml:id="ta-l4d47q2-d1e258">Ad primum ergo dicendum, quod ignis ille quamvis sit ejusdem speciei cum igne qui
              apud nos est, non tamen est idem numero. Videmus autem quod duorum ignium ejusdem
              speciei unus alterum destruit, major scilicet minorem, consumendo materiam ejus; et
              similiter etiam ille ignis ignem qui apud nos est, consumere poterit.</p>
            <p xml:id="ta-l4d47q2-d1e261">Ad secundum dicendum, quod sicut operatio quae procedit a virtute rei, est virtutis
              indicium; ita et virtus est indicium essentiae vel naturae quae procedit a principiis
              essentialibus rei. Operatio autem quae non procedit ex virtute rei operantis, non
              indicat virtutem ipsius, sicut patet in instrumentis; actio enim instrumenti magis
              manifestat virtutem agentis quam virtutem instrumenti: quia virtutem agentis
              manifestat ut primum operationis principium; virtutem autem instrumenti non
              manifestat, nisi quatenus est susceptivum influentiae principalis agentis, secundum
              quod movetur ab eo. Similiter etiam virtus quae non procedit ex principiis
              essentialibus rei, non manifestat naturam ejus, nisi quantum ad susceptibilitatem;
              sicut virtus qua aqua calefacta potest calefacere, non manifestat naturam ejus nisi
              quantum ad calefactibilitatem; et ideo nihil prohibet quin aqua habens hanc virtutem
              sit ejusdem speciei cum aqua non habente virtutem istam. Similiter etiam non est
              inconveniens quod ignis ille qui habebit vim purgandi faciem mundi, sit alterius
              speciei ab igne qui apud nos est, cum vis calefactiva non oriatur in ipso ex
              principiis essentialibus, sed ex divina operatione; sive dicatur quod illa virtus sit
              aliqua qualitas absoluta, sicut calor in aqua calefacta; sive sit intentio quaedam,
              sicut de instrumentali virtute in 1 dist. dictum est; et hoc probabilius est, quia
              ignis ille non aget nisi ut instrumentum divinae virtutis.</p>
            <p xml:id="ta-l4d47q2-d1e264">Ad tertium dicendum, quod ignis ex propria natura non fertur nisi sursum; sed
              inquantum sequitur materiam quam requirit extra propriam sphaeram existens, sic
              sequitur materiae combustibilis situm; et per modum istum non est inconveniens quod
              vel in circuitu vel in deorsum moveatur, et praecipue secundum quod agit ut
              instrumentum virtutis divinae.</p>
          </div>
        </div>
        <div xml:id="ta-l4d47q2-Dd1e269" type="articulus">
          <head xml:id="ta-l4d47q2-Hd1e271">Articulus 2</head>

          <head xml:id="ta-l4d47q2-Hd1e274" type="questionTitle">Utrum ille ignis purgabit etiam caelos superiores</head>

          <div xml:id="ta-l4d47q2-Dd1e277">
            <head xml:id="ta-l4d47q2-Hd1e279">Quaestiuncula 1</head>
            <p xml:id="ta-l4d47q2-d1e282">Ad secundum sic proceditur. Videtur quod ille ignis purgabit etiam caelos superiores.
              Quia in Psal. 101, 20, dicitur: <quote xml:id="ta-l4d47q2-Qd1e284">opera manuum tuarum sunt caeli. Ipsi peribunt,
                tu autem permanebis</quote>. Sed etiam superiores caeli sunt opera manuum Dei. Ergo
              etiam ipsi in illa finali conflagratione peribunt.</p>
            <p xml:id="ta-l4d47q2-d1e288">Praeterea, 2 Petri 3, 12, dicitur: <quote xml:id="ta-l4d47q2-Qd1e290">caeli ardentes solventur, et elementa ignis
                ardore tabescent</quote>. Caeli autem qui ab elementis distinguuntur, sunt caeli
              superiores, in quibus fixa sunt sidera. Ergo videtur quod etiam illi per ignem illum
              purgabuntur.</p>
            <p xml:id="ta-l4d47q2-d1e294">Praeterea, ignis ille est ad hoc ut removeat a corporibus indispositionem ad
              perfectionem gloriae. Sed in caelo superiori invenitur indispositio et ex parte
              culpae, quia Diabolus ibi peccavit; et ex parte naturalis defectus, quia Roman. 8,
              super illud: <quote xml:id="ta-l4d47q2-Qd1e296">scimus quod omnis creatura ingemiscit et parturit usque
                adhuc</quote>, dicit Glossa: <quote xml:id="ta-l4d47q2-Qd1e299">omnia elementa cum labore sua explent officia,
                sicut sol et luna non sine labore statuta sibi implent spatia</quote>. Ergo etiam
              caeli purgabuntur per ignem.</p>
            <p xml:id="ta-l4d47q2-d1e303">Sed contra est: corpora caelestia peregrinae impressionis receptiva non sunt.</p>
            <p xml:id="ta-l4d47q2-d1e307">Praeterea, super illud 2 Thess. 1: <quote xml:id="ta-l4d47q2-Qd1e309">in flamma ignis dantis vindictam</quote>,
              dicit Glossa: <quote xml:id="ta-l4d47q2-Qd1e312">ignis erit in mundo qui praecedet eum, tantum spatium aeris
                occupans quantum occupavit aqua in diluvio</quote>. Sed aqua diluvii non ascendit
              usque ad superiores caelos, sed solum quindecim cubitis super altitudinem montium, ut
              habetur Gen. 7. Ergo caeli superiores illo igne non purgabuntur.</p>

          </div>
          <div xml:id="ta-l4d47q2-Dd1e317">
            <head xml:id="ta-l4d47q2-Hd1e319">Quaestiuncula 2</head>
            <p xml:id="ta-l4d47q2-d1e322">Ulterius. Videtur quod ignis ille alia elementa consumet. Quia, ut dicit Glossa
              Bedae, 2 Petri ult., <quote xml:id="ta-l4d47q2-Qd1e324">elementa quatuor quibus mundus consistit, ille maximus
                ignis absumet: nec cuncta intantum consumentur, ut non sint; sed duo ex toto
                consumet, duo vero in meliorem restituet faciem</quote>. Ergo videtur quod ad minus
              duo elementa per ignem illum destruenda sint totaliter.</p>
            <p xml:id="ta-l4d47q2-d1e328">Praeterea, Apoc. 21, 1, dicitur: <quote xml:id="ta-l4d47q2-Qd1e330">primum caelum et prima terra abiit; et jam
                mare non est</quote>. Sed per caelum aer intelligitur, ut Augustinus dicit: mare
              autem est aquarum congregatio. Videtur ergo quod illa tria elementa totaliter
              destruentur.</p>
            <p xml:id="ta-l4d47q2-d1e334">Praeterea, ignis non purgat nisi secundum hoc quod alia efficiuntur materia ejus. Si
              ergo ignis purgat alia elementa, oportet quod ejus materia efficiantur. Ergo oportet
              quod in naturam ignis transeant; et sic a natura sua corrumpentur.</p>
            <p xml:id="ta-l4d47q2-d1e337">Praeterea, forma ignis est nobilissima forma ad quam perduci possit elementaris
              materia. Sed per illam purgationem omnia in statum nobilissimum mutabuntur. Ergo alia
              elementa in ignem totaliter convertentur.</p>
            <p xml:id="ta-l4d47q2-d1e341">Sed contra est quod dicitur 1 Corinth. 7 super illud: <quote xml:id="ta-l4d47q2-Qd1e343">praeterit figura hujus
                mundi: pulchritudo, non substantia hujus mundi praeterit</quote>. Sed ipsa
              substantia elementorum pertinet ad mundi perfectionem. Ergo elementa non consumentur
              secundum suam substantiam.</p>
            <p xml:id="ta-l4d47q2-d1e347">Praeterea, illa finalis purgatio, quae fiet per ignem, respondebit primae purgationi,
              quae facta est per aquam. Sed illa non corrupit elementorum substantiam. Ergo nec illa
              quae fiet per ignem, corrumpet.</p>

          </div>
          <div xml:id="ta-l4d47q2-Dd1e351">
            <head xml:id="ta-l4d47q2-Hd1e353">Quaestiuncula 3</head>
            <p xml:id="ta-l4d47q2-d1e356">Ulterius. Videtur quod nec omnia elementa per illum ignem purgabuntur. Quia, ut jam
              dictum est, ignis ille non ascendet nisi quantum ascendit aqua diluvii. Sed aqua
              diluvii non pervenit usque ad sphaeram ignis. Ergo nec per ultimam purgationem
              elementum ignis purgabitur.</p>
            <p xml:id="ta-l4d47q2-d1e359">Praeterea, Apoc. 21, dicit Glossa, super illud: <quote xml:id="ta-l4d47q2-Qd1e361">vidi caelum novum</quote>
              etc.: <quote xml:id="ta-l4d47q2-Qd1e364">immutatio aeris et terrae dubitabile non est quin per ignem fiat; sed de
                aqua dubitatur, nam purgationem in seipsa habere creditur</quote>. Ergo ad minus non
              est certum quod omnia elementa purgentur.</p>
            <p xml:id="ta-l4d47q2-d1e368">Praeterea, locus qui est perpetuae infectionis nunquam purgatur. Sed in Inferno erit
              perpetua infectio. Cum ergo Infernus intra elementa collocetur, videtur quod non
              totaliter elementa purgentur.</p>
            <p xml:id="ta-l4d47q2-d1e371">Praeterea, Paradisus terrestris in terra continetur. Sed ille non purgabitur per
              ignem: quia nec etiam aquae diluvii illuc ascenderunt, ut Beda dicit, et habetur in 2
              Sent., dist. 27. Ergo videtur quod non totaliter omnia elementa purgentur.</p>
            <p xml:id="ta-l4d47q2-d1e375">Sed contra est Glossa supra inducta quae habetur 2 Petri ult. quod quatuor elementa
              ignis ille absumet.</p>
          </div>
          <div xml:id="ta-l4d47q2-Dd1e380">
            <head xml:id="ta-l4d47q2-Hd1e382">Quaestiuncula 1</head>
            <p xml:id="ta-l4d47q2-d1e385">Respondeo dicendum ad primam quaestionem, quod purgatio mundi ad hoc est ut
              removeatur a corporibus dispositio contraria perfectioni gloriae, ut supra dictum est:
              quae quidem perfectio est ultima rerum consummatio; et haec quidem indispositio in
              omnibus corporibus invenitur, sed diversimode in diversis. In quibusdam enim invenitur
              indispositio secundum aliquid inhaerens substantiae ipsorum, sicut in istis corporibus
              inferioribus, quae per mutuam mixtionem decidunt a propria puritate. In quibusdam vero
              corporibus invenitur indispositio non per aliud substantiae eorum inhaerens, sicut in
              corporibus caelestibus, in quibus nihil invenitur repugnans ultimae perfectioni
              universi, nisi motus, qui est via ad perfectionem: nec motus quilibet, sed localis
              tantum, qui non variat aliquid quod intrinsecum sit rei, ut substantiam aut
              quantitatem, aut qualitatem, sed solum locum qui est extra rem. Et ideo a substantia
              caeli superioris non oportet quod aliquid removeatur; sed oportet quod motus ejus
              quietetur. Quietatio autem motus localis non fit per actionem alicujus contrarii
              agentis, sed per hoc quod motor desistit a movendo; et ideo corpora caelestia nec per
              ignem nec per alicujus creaturae actionem purgantur, sed ipsa eorum quietatio, sola
              voluntate divina accidens, eis loco purgationis erit.</p>
            <p xml:id="ta-l4d47q2-d1e388">Ad primum ergo dicendum, quod, sicut dicit Augustinus 20 de Civ. Dei, verba illa
              Psalmi intelligenda sunt de caelis aereis, qui purgabuntur per ignem ultimae
              conflagrationis. Vel dicendum, quod si etiam de superioribus caelis intelligantur,
              tunc dicuntur perire quantum ad motum quo nunc continue moventur.</p>
            <p xml:id="ta-l4d47q2-d1e391">Ad secundum dicendum, quod Petrus se exponit de quibus caelis intelligat. Praemiserat
              enim ante verba inducta, quod caeli prius et terra per aquam perierant, qui nunc sunt
              eodem verbo repositi, igni reservati in diem judicii. Illi ergo caeli per ignem
              purgabuntur qui prius aqua diluvii sunt purgati, scilicet caeli aerei.</p>
            <p xml:id="ta-l4d47q2-d1e394">Ad tertium dicendum, quod ille labor et illa servitus creaturae qui corporibus
              caelestibus ab Ambrosio attribuitur, nihil est aliud quam vicissitudo motus, ratione
              cujus tempori subjiciuntur, et defectus ultimae consummationis, quae finaliter in eis
              erit. Ex culpa etiam Daemonum caelum Empyreum infectionem non contraxit, quia peccando
              statim de caelo expulsi sunt.</p>

          </div>
          <div xml:id="ta-l4d47q2-Dd1e398">
            <head xml:id="ta-l4d47q2-Hd1e400">Quaestiuncula 2</head>
            <p xml:id="ta-l4d47q2-d1e403">Ad secundam quaestionem dicendum, quod circa hanc quaestionem multiplex est opinio.
              Quidam enim dicunt, quod omnia elementa manebunt quantum ad materiam: omnia autem
              mutabuntur quantum ad imperfectionem; sed duo eorum retinebunt propriam formam
              substantialem, scilicet aer et terra; in duobus vero, scilicet igne et aqua, non
              remanebit forma substantialis eorum, sed mutabuntur ad formam caeli: et sic tria
              elementa, scilicet ignis, aer et aqua, caelum dicentur, quamvis aer retineat eamdem
              formam substantialem quam nunc habet, quia nunc etiam caelum dicitur. Unde et Apoc.
              21, 1, non fit mentio nisi de caelo et terra: <quote xml:id="ta-l4d47q2-Qd1e405">vidi</quote>, inquit,
                <quote xml:id="ta-l4d47q2-Qd1e408">caelum novum et terram novam</quote>. Sed haec opinio est omnino absurda:
              repugnat enim et philosophiae, secundum quam poni non potest quod corpora inferiora
              sint in potentia ad formam caeli, cum nec materiam habeant communem, nec
              contrarietatem ad invicem; et etiam theologiae, quia secundum hanc positionem non
              salvabitur perfectio universi cum integritate suarum partium, duobus elementis
              sublatis. Unde per hoc quod dicit caelum, intelligitur quintum corpus; omnia vero
              elementa intelliguntur per terram, sicut in Psalmo 148, 7, dicitur: <quote xml:id="ta-l4d47q2-Qd1e411">laudate
                dominum de terra</quote>; et sequitur: <quote xml:id="ta-l4d47q2-Qd1e414">ignis, grando, nix, glacies</quote> et
              cetera. Et ideo alii dicunt, quod omnia elementa manebunt secundum substantiam, sed
              qualitates activae et passivae ab eis removebuntur; sicut etiam ponunt quod in corpore
              mixto elementa salvabuntur secundum formas suas substantiales sine hoc quod proprias
              qualitates habeant, cum sint ad medium reductae, et medium neutrum extremorum est. Et
              huic etiam videtur consonare quod Augustinus dicit, 20 de Civit. Dei: <quote xml:id="ta-l4d47q2-Qd1e417">illa
                conflagratione mundana elementorum corruptibilium qualitates quae corporibus nostris
                congruebant, ardendo penitus interibunt, atque ipsa substantia eas qualitates
                habebit quae corporibus immortalibus mirabili mutatione conveniant</quote>. Sed
              istud non videtur probabile, cum qualitates propriae elementorum sint effectus
              formarum substantialium, quod formis substantialibus manentibus qualitates praedictae
              possint mutari, nisi per actionem violentam ad tempus: sicut in aqua calefacta videmus
              quod ex vi suae speciei frigiditatem recuperat, quam per actionem ignis amisit,
              dummodo species aquae maneat. Et praeterea etiam ipsae qualitates elementares sunt de
              perfectione secunda elementorum, sicut propriae passiones eorum. Nec est probabile
              quod in illa finali consummatione aliquid naturalis perfectionis ab elementis
              tollatur. Et ideo videtur dicendum, quod manebunt elementa quantum ad substantiam et
              qualitates eorum proprias; sed purgabuntur, ut supra dictum est, ab infectione quam ex
              peccatis hominum contraxerunt, et ab impuritate quae per actionem et passionem mutuam
              in eis accidit: quia jam cessante motu primi mobilis, in inferioribus elementis mutua
              actio et passio esse non poterit; et hoc Augustinus appellat <quote xml:id="ta-l4d47q2-Qd1e421">qualitates
                corruptibilium elementorum</quote>, scilicet innaturales eorum dispositiones,
              secundum quas corruptioni appropinquant.</p>
            <p xml:id="ta-l4d47q2-d1e425">Ad primum ergo dicendum, quod ignis ille dicitur quatuor elementa absumere, inquantum
              ea aliquo modo purgabit. Quod autem sequitur: <quote xml:id="ta-l4d47q2-Qd1e427">duo ex toto consumet</quote>, non
              est intelligendum quod duo elementa secundum substantiam destruantur; sed quia duo
              magis removebuntur a proprietate quam nunc habent: quae quidem duo a quibusdam
              dicuntur esse ignis et aqua, quae maxime excedunt in qualitatibus activis, scilicet
              calore et frigore, quae sunt maxime corruptionis principia in aliis corporibus. Et
              quia tunc non erit actio ignis et aquae, quae sunt maxime activae; maxime immutari
              videbuntur a virtute quam nunc habent. Alii dicunt haec duo esse aerem et aquam,
              propter varios motus istorum duorum elementorum, quos consequuntur ex motu corporum
              caelestium: et quia isti motus non erunt (sicut fluxus et refluxus maris, et
              commotiones ventorum, et hujusmodi); ideo illa elementa maxime mutabuntur a
              proprietate quam nunc habent.</p>
            <p xml:id="ta-l4d47q2-d1e431">Ad secundum dicendum, quod, sicut dicit Augustinus, 20 de Civit. Dei, cum dicitur:
                <quote xml:id="ta-l4d47q2-Qd1e433">et mare jam non est</quote>, per mare potest intelligi praesens saeculum, de
              quo supra parum ante dixerat: <quote xml:id="ta-l4d47q2-Qd1e436">mare dedit mortuos suos</quote>. Si tamen mare ad
              litteram referamus, tunc est dicendum, quod in mari duo intelliguntur; scilicet
              substantia aquarum, et earum dispositio quantum ad salsedinem et fluctuum commotiones;
              et quantum ad hoc secundum, mare non remanebit; manebit autem quantum ad primum.</p>
            <p xml:id="ta-l4d47q2-d1e440">Ad tertium dicendum, quod ignis ille non aget nisi ut instrumentum providentiae et
              virtutis divinae; unde non aget in alia elementa usque ad eorum consumptionem, sed
              solum usque ad purgationem. Nec oportet quod illud quod efficitur materia ignis,
              totaliter a specie propria corrumpatur; sicut patet in ferro ignito, quod a loco
              ignitionis remotum, ex virtute speciei remanentis, ad proprium statum et pristinum
              redit; et ita etiam erit de elementis per ignem purgatis.</p>
            <p xml:id="ta-l4d47q2-d1e444">Ad quartum dicendum, quod in partibus elementorum non oportet considerari solum quid
              congruat alicui parti secundum se acceptae, sed etiam quid congruat secundum ordinem
              ad totum. Dico ergo, quod aqua quamvis esset nobilior si haberet formam ignis,
              similiter terra et aer; universum tamen esset imperfectius, si tota elementorum
              materia formam ignis assumeret.</p>

          </div>
          <div xml:id="ta-l4d47q2-Dd1e448">
            <head xml:id="ta-l4d47q2-Hd1e450">Quaestiuncula 3</head>
            <p xml:id="ta-l4d47q2-d1e453">Ad tertiam quaestionem dicendum, quod quidam dicunt quod ignis ille ascendet usque ad
              summitatem spatii continentis quatuor elementa, ut sic elementa totaliter purgentur et
              ab infectione peccati, quo etiam superiores partes elementorum sunt infectae, ut patet
              per fumum idolatriae superiora inficientis; et etiam a corruptione, quia elementa
              secundum omnes partes sui corruptibilia sunt. Sed ista opinio repugnat auctoritati
              sacrae Scripturae; quia 2 Petri, 3, dicitur, quod illi caeli repositi sunt igni qui
              fuerunt per aquam purgati; et Augustinus dicit, 20 de Civ. Dei, quod ille mundus qui
              diluvio periit, igni reservatur. Constat autem quod aqua diluvii non ascendit usque ad
              summitatem spatii elementorum, sed solum usque ad quindecim cubitos super altitudines
              montium; et praeterea notum est quod vapores elevati a terra, vel fumi quicumque non
              possunt transire per totam sphaeram ignis, ut perveniant ad summitatem ejus; et ita
              infectio peccati non pervenit usque ad spatium praedictum. A corruptibilitate etiam
              elementa non possunt purgari per subtractionem alicujus quod per ignem possit consumi;
              sed per ignem poterunt consumi impuritates elementorum quae ex eorum permixtione
              proveniunt. Hujusmodi autem impuritates praecipue sunt circa terram usque ad medium
              aeris interstitium; unde usque ad illud spatium ignis ultimae conflagrationis elementa
              purgabit; tantum enim etiam aquae diluvii ascenderunt; quod probabiliter aestimari
              potest ex montium altitudine quos determinata mensura transcenderat.</p>
            <p xml:id="ta-l4d47q2-d1e456">Primum ergo concedimus.</p>
            <p xml:id="ta-l4d47q2-d1e459">Ad secundum dicendum, quod ratio dubitationis in Glossa exprimitur, quia scilicet
              aqua in se virtutem purgationis habere creditur. Non tamen habet vim purgationis
              talis, qualis futuro statui competit, ut ex dictis patet.</p>
            <p xml:id="ta-l4d47q2-d1e462">Ad tertium dicendum, quod illa purgatio praecipue ad hoc erit, ut quidquid est
              imperfectionis, a sanctorum habitatione removeatur; et ideo illa purgatione totum quod
              est foedum, ad locum damnatorum congregabitur; unde Infernus non purgabitur, sed ad
              ipsum adducentur totius mundi purgamenta.</p>
            <p xml:id="ta-l4d47q2-d1e466">Ad quartum dicendum, quod quamvis peccatum primi hominis in terrestri Paradiso sit
              commissum, non tamen locus ille est locus peccantium, sicut nec caelum Empyreum; ex
              utroque enim loco homo et Diabolus statim propter peccatum sunt ejecti; unde locus
              ille purgatione non indiget.</p>
          </div>
        </div>
        <div xml:id="ta-l4d47q2-Dd1e471" type="articulus">
          <head xml:id="ta-l4d47q2-Hd1e473">Articulus 3</head>

          <head xml:id="ta-l4d47q2-Hd1e476" type="questionTitle">Utrum ignis ultimae conflagrationis judicium sequi
            debeat</head>

          <div xml:id="ta-l4d47q2-Dd1e479">
            <head xml:id="ta-l4d47q2-Hd1e481">Quaestiuncula 1</head>
            <p xml:id="ta-l4d47q2-d1e484">Ad tertium sic proceditur. Videtur quod ignis ultimae conflagrationis judicium debet
              sequi. Augustinus, 20 de Civ. Dei, hunc ordinem ponit eorum quae in judicio sunt
              futura, dicens: <quote xml:id="ta-l4d47q2-Qd1e486">in illo judicio, vel circa illud judicium, has res didicimus
                esse venturas; Eliam Thesbitem, fidem Judaeorum, Antichristum persecuturum, Christum
                judicaturum, mortuorum resurrectionem, bonorum malorumque divisionem, mundi
                conflagrationem, ejusdemque renovationem</quote>. Ergo conflagratio judicium
              sequitur.</p>
            <p xml:id="ta-l4d47q2-d1e490">Praeterea, Augustinus dicit in eodem Lib.: <quote xml:id="ta-l4d47q2-Qd1e492">judicatis impiis, et in ignem
                aeternum Missis, figura hujus mundi mundanorum ignium conflagratione
              peribit</quote>. Ergo idem quod prius.</p>
            <p xml:id="ta-l4d47q2-d1e496">Praeterea, dominus ad judicandum veniens aliquos vivos reperiet, ut patet ex hoc quod
              habetur 1 Thessal. 4, 14; ubi ex persona eorum apostolus dicit: <quote xml:id="ta-l4d47q2-Qd1e498">deinde nos qui
                vivimus, qui residui sumus in adventum domini, non praeveniemus eos qui
                dormierunt</quote>. Sed hoc non esset, si conflagratio mundi praecederet; quia per
              ignem dissolverentur. Ergo ignis ille judicium sequitur.</p>
            <p xml:id="ta-l4d47q2-d1e502">Praeterea, dominus dicitur judicaturus orbem per ignem; et ideo conflagratio finalis
              videtur esse executio divini judicii. Sed executio sequitur judicium. Ergo ille ignis
              judicium sequitur.</p>
            <p xml:id="ta-l4d47q2-d1e506">Sed contra est quod dicitur in Psalm. 96, 3: <quote xml:id="ta-l4d47q2-Qd1e508">ignis ante ipsum
                praecedet</quote>.</p>
            <p xml:id="ta-l4d47q2-d1e512">Praeterea, resurrectio praecedet judicium; alias non videret omnis oculus Christum
              judicantem. Sed mundi conflagratio resurrectionem praecedet; sancti enim qui
              resurgent, corpora spiritualia et impassibilia habebunt; et ita non poterunt per ignem
              purgari; cum tamen in littera dicatur ex verbis Augustini quod per ignem illum
              purgabitur, si quid in aliquibus sit purgandum. Ergo ignis ille judicium
              praecedet.</p>

          </div>
          <div xml:id="ta-l4d47q2-Dd1e516">
            <head xml:id="ta-l4d47q2-Hd1e518">Quaestiuncula 2</head>
            <p xml:id="ta-l4d47q2-d1e521">Ulterius. Videtur quod ignis ille non habebit talem effectum in hominibus, qualis in
              littera designatur. Illud enim consumi dicitur quod reducitur ad nihilum. Sed corpora
              impiorum non solventur in nihilum, sed in aeternum conservabuntur, ut aeternam poenam
              sustineant. Ergo ignis ille non erit malis consumptio, ut in littera dicitur.</p>
            <p xml:id="ta-l4d47q2-d1e524">Si dicatur, quod consumet malorum corpora, inquantum ea resolvet in cinerem; contra.
              Sicut corpora malorum, ita et bonorum in cinerem resolventur; hoc enim est Christi
              privilegium, ut caro ejus corruptionem non videat. Ergo etiam et bonis tunc repertis
              erit consumptio.</p>
            <p xml:id="ta-l4d47q2-d1e527">Praeterea, infectio peccati magis abundat in elementis, secundum quod veniunt ad
              compositionem humani corporis, in quo est corruptio fomitis, etiam quantum ad bonos,
              quam in elementis extra corpus humanum existentibus. Sed elementa extra corpus humanum
              existentia purgabuntur propter peccati infectionem. Ergo multo fortius oportet per
              ignem purgari elementa in corporibus humanis existentia, sive bonorum, sive malorum;
              et ita oportet utrorumque corpora resolvi.</p>
            <p xml:id="ta-l4d47q2-d1e530">Praeterea, quamdiu status viae durat, elementa similiter agunt in bonos et in malos.
              Sed adhuc durabit status hujusmodi viae in illa conflagratione; quia post statum hujus
              viae non erit mors naturalis, quae tamen per illam conflagrationem causabitur. Ergo
              ignis ille aequaliter aget in bonos et in malos; et ita videtur quod non sit aliqua
              discretio inter eos quantum ad effectum illius ignis suscipiendum, sicut in littera
              ponitur.</p>
            <p xml:id="ta-l4d47q2-d1e534">Praeterea, illa conflagratio quasi in momento perficietur. Sed multi invenientur
              vivi, in quibus erunt multa purgabilia. Ergo illa conflagratio non sufficiet ad eorum
              purgationem.</p>

          </div>
          <div xml:id="ta-l4d47q2-Dd1e538">
            <head xml:id="ta-l4d47q2-Hd1e540">Quaestiuncula 3</head>
            <p xml:id="ta-l4d47q2-d1e543">Ulterius. Videtur quod ignis ille non involvet reprobos. Quia Malach. 3, super illud:
                <quote xml:id="ta-l4d47q2-Qd1e545">purgabit filios levi</quote>, dicit Glossa: <quote xml:id="ta-l4d47q2-Qd1e548">duos ignes legimus
                futuros: unum qui purgabit electos, et praecedet judicium; alterum qui reprobos
                cruciabit</quote>. Sed hic est ignis Inferni, qui malos involvet: primus autem est
              ignis finalis conflagrationis. Ergo ignis finalis conflagrationis non erit ille qui
              malos involvet.</p>
            <p xml:id="ta-l4d47q2-d1e552">Praeterea, ignis ille Deo obsequitur in purgatione mundi. Ergo deberet remunerari
              aliis elementis remuneratis, et praecipue cum ignis sit nobilissimum elementorum. Non
              ergo videtur quod in Infernum debeat dejici in damnatorum poenam.</p>
            <p xml:id="ta-l4d47q2-d1e555">Praeterea, ignis qui malos involvet, erit ignis Inferni. Sed ignis ab initio mundi
              praeparatus est damnatis; unde Matth. 5, 41: <quote xml:id="ta-l4d47q2-Qd1e557" source="http://scta.info/resource/mt5_41">ite maledicti in ignem aeternum,
                qui praeparatus est Diabolo</quote> etc., et Isai. 30, 33: <quote xml:id="ta-l4d47q2-Qd1e560" source="http://scta.info/resource/is30_33">parata est ab heri
                Tophet, a rege praeparata</quote> etc.; Glossa: <quote xml:id="ta-l4d47q2-Qd1e563">ab heri, idest ab initio;
                Tophet, idest vallis Gehennae</quote>. Sed ignis ille finalis conflagrationis non
              fuit ab initio praeparatus, sed ex concursu mundanorum ignium generabitur. Ergo ille
              ignis est alius ab igne Inferni, qui reprobos involvet.</p>
            <p xml:id="ta-l4d47q2-d1e567">In contrarium est quod in Psal. 96, 3, de igne illo dicitur, quod <quote xml:id="ta-l4d47q2-Qd1e569">inflammabit
                in circuitu inimicos ejus</quote>.</p>
            <p xml:id="ta-l4d47q2-d1e574">Praeterea, Dan. 7, 10, dicitur: <quote xml:id="ta-l4d47q2-Qd1e576" source="http://scta.info/resource/dan7_10">igneus fluvius rapidusque egrediebatur a facie
                ejus</quote>; Glossa: <quote xml:id="ta-l4d47q2-Qd1e579">ut peccatores traheret in Gehennam</quote>. Loquitur
              autem auctoritas illa de igne illo de quo nunc est mentio, ut patet per quamdam
              Glossam, quae ibi dicit: <quote xml:id="ta-l4d47q2-Qd1e582">ut bonos purget et malos puniat</quote>. Ergo ignis
              finalis conflagrationis in Infernum cum reprobis demergetur.</p>
          </div>
          <div xml:id="ta-l4d47q2-Dd1e588">
            <head xml:id="ta-l4d47q2-Hd1e590">Quaestiuncula 1</head>
            <p xml:id="ta-l4d47q2-d1e593">Respondeo dicendum ad primam quaestionem, quod illa conflagratio secundum rei
              veritatem quantum ad sui initium judicium praecedet: quod ex hinc manifeste colligitur
              quod mortuorum resurrectio judicium praecedet; quod patet ex hoc quod dicitur 1
              Thessal. 4, quod illi etiam qui dormierunt, rapientur in nubibus in aera obviam
              Christo ad judicium venienti. Simul autem erit resurrectio communis, et corporum
              sanctorum glorificatio: sancti enim resurgentes corpora gloriosa resument, ut patet
              per illud quod dicitur 1 Corinth. 15, 43: <quote xml:id="ta-l4d47q2-Qd1e595" source="http://scta.info/resource/Icor15_43">seminatur in ignobilitate, surget in
                gloria</quote>. Simul autem cum corpora sanctorum glorificabuntur; et tota creatura
              suo modo renovabitur, ut patet per id quod dicitur Rom. 8, 21, quod <quote xml:id="ta-l4d47q2-Qd1e598" source="http://scta.info/resource/rom8_21">ipsa
                creatura liberabitur a servitute corruptionis in libertatem gloriae filiorum
                Dei</quote>. Cum ergo conflagratio mundi sit dispositio ad renovationem praedictam,
              ut ex dictis patet; manifeste potest colligi quod illa conflagratio quo ad purgationem
              mundi judicium praecedet; sed quo ad aliquem actum, qui scilicet est involvere malos,
              judicium sequetur.</p>
            <p xml:id="ta-l4d47q2-d1e602">Ad primum ergo dicendum, quod Augustinus non loquitur determinando, sed opinando:
              quod patet ex hoc quod sequitur: <quote xml:id="ta-l4d47q2-Qd1e604">quae omnia quidem ventura esse credendum est;
                sed quibus modis et quo ordine veniant, magis tunc docebit rerum experientia quam
                nunc ad perfectum hominis intelligentia valeat consequi. Existimo tamen eo quo a me
                commemorata sunt ordine esse ventura</quote>. Ergo patet quod hoc dixit
              opinando.</p>
            <p xml:id="ta-l4d47q2-d1e608">Et similiter dicendum ad secundum.</p>
            <p xml:id="ta-l4d47q2-d1e611">Ad tertium dicendum, quod sicut supra, 13 dist., dictum est, omnes homines morientur
              et resurgent; sed tamen illi vivi dicuntur reperiri qui usque ad tempus
              conflagrationis in corpore vivent.</p>
            <p xml:id="ta-l4d47q2-d1e615">Ad quartum dicendum, quod ignis ille non exequitur sententiam judicis nisi quo ad
              involutionem malorum; et quantum ad hoc sequitur judicium.</p>

          </div>
          <div xml:id="ta-l4d47q2-Dd1e619">
            <head xml:id="ta-l4d47q2-Hd1e621">Quaestiuncula 2</head>
            <p xml:id="ta-l4d47q2-d1e624">Ad secundam quaestionem dicendum, quod ignis ille finalis conflagrationis quantum ad
              hoc quod judicium praecedet, aget ut instrumentum divinae justitiae; et iterum per
              virtutem naturalem ignis. Quantum ergo pertinet ad virtutem naturalem ipsius,
              similiter aget in bonos et malos, qui vivi reperientur, utrorumque corpora in cinerem
              resolvendo; inquantum vero aget ut instrumentum divinae justitiae, diversimode aget in
              diversos quantum ad sensum poenae. Mali enim per actionem ignis cruciabuntur, boni
              vero in quibus nihil purgandum invenitur, omnino nullum dolorem ex igne sentient,
              sicut nec pueri senserunt in camino, Dan. 3; quamvis eorum corpora non serventur
              integra, sicut puerorum servata fuerunt; et hoc divina virtute fieri poterit, ut sine
              doloris cruciatu resolutionem corporum patiantur. Boni vero in quibus aliquid
              purgandum reperietur, sentient cruciatum doloris ex illo igne plus vel minus pro
              meritorum diversitate. Sed quantum ad actum quem post judicium ille ignis habebit, in
              damnatos tantum aget: quia omnes boni habebunt corpora impassibilia.</p>
            <p xml:id="ta-l4d47q2-d1e627">Ad primum ergo dicendum, quod consumptio ibi accipitur non pro annihilatione, sed pro
              resolutione in cineres.</p>
            <p xml:id="ta-l4d47q2-d1e630">Ad secundum dicendum, quod bonorum corpora quamvis in cinerem resolvantur per ignem,
              non tamen ex hoc dolorem sentient, sicut nec pueri in fornace existentes, ut dictum
              est; et quantum ad hoc est dissimile de bonis et malis.</p>
            <p xml:id="ta-l4d47q2-d1e633">Ad tertium dicendum, quod elementa in corporibus humanis existentia purgabuntur per
              ignem etiam in corporibus electorum; sed hoc per divinam virtutem fiet sine cruciatu
              doloris.</p>
            <p xml:id="ta-l4d47q2-d1e637">Ad quartum dicendum, quod ignis ille non aget tantum secundum naturalem elementi
              virtutem, sed etiam ut divinae justitiae instrumentum.</p>
            <p xml:id="ta-l4d47q2-d1e640">Ad quintum dicendum, quod tres causae sunt quare subito illi qui vivi reperientur,
              purgari poterunt. Una est, quia pauca purganda in eis inveniuntur, cum terroribus et
              persecutionibus praecedentibus fuerint purgati. Secunda est, quia vivi et voluntarii
              sustinebunt poenam; poena autem in hac vita voluntarie suscepta multo plus purgat quam
              poena post mortem inflicta, sicut patet in martyribus; quod si quid purgandum in eis
              invenitur, passionis falce tollitur, ut Augustinus dicit, cum tamen poena martyrum
              brevis fuerit in comparatione ad poenam quae in Purgatorio sustinetur. Tertia est,
              quia calor ille recuperabit in intensione quantum amittet in temporis
              abbreviatione.</p>

          </div>
          <div xml:id="ta-l4d47q2-Dd1e644">
            <head xml:id="ta-l4d47q2-Hd1e646">Quaestiuncula 3</head>
            <p xml:id="ta-l4d47q2-d1e649">Ad tertiam quaestionem dicendum, quod tota purgatio mundi et innovatio ad purgationem
              et innovationem hominis ordinabitur; et ideo oportet ut mundi purgatio et innovatio
              purgationi et innovationi humani generis respondeat. Humani autem generis purgatio
              quaedam erit, quando mali segregabantur a bonis; unde dicitur Luc. 3, 17: <quote xml:id="ta-l4d47q2-Qd1e651">cujus
                ventilabrum est in manus sua, et purgabit aream suam, et congregabit triticum
                suum</quote>, idest electos, <quote xml:id="ta-l4d47q2-Qd1e654">in horreum suum; paleas autem</quote>, idest
              reprobos, <quote xml:id="ta-l4d47q2-Qd1e657">comburet igne inextinguibili</quote>. Unde ita erit de purgatione
              mundi, quod quidquid erit turpe et foedum, in Infernum cum reprobis retrudetur;
              quidquid autem erit pulchrum et nobile, in superioribus reservabitur ad gloriam
              electorum; et ita etiam erit de illo igne conflagrationis, sicut dicit Basilius super
              illud Psal. 28: <quote xml:id="ta-l4d47q2-Qd1e660">vox domini intercidentis flammam ignis</quote>: quia quo ad
              calidum ustivum, et quantum ad id quod in igne grossum reperietur, descendet ad
              Inferos ad poenam damnatorum; quod vero est ibi subtile et lucidum, remanebit superius
              ad gloriam electorum.</p>
            <p xml:id="ta-l4d47q2-d1e664">Ad primum ergo dicendum, quod ignis qui purgabit electos ante judicium, erit idem cum
              igne conflagrationis mundi; quamvis quidam contrarium dicant. Convenit enim ut, cum
              homo sit pars mundi, eodem igne purgetur homo et mundus. Dicuntur autem duo ignes qui
              purgabit bonos et qui cruciabit malos, et quantum ad officium, et aliquo modo quantum
              ad substantiam: quia non tota substantia ignis purgantis in Infernum retrudetur, uti
              dictum est.</p>
            <p xml:id="ta-l4d47q2-d1e667">Ad secundum dicendum, quod in hoc ignis ille remunerabitur, quia illud quod est
              grossum in eo, separabitur ab ipso, et retrudetur in Infernum.</p>
            <p xml:id="ta-l4d47q2-d1e670">Ad tertium dicendum, quod sicut gloria electorum post judicium erit major quam ante,
              ita et poena reproborum; et ideo sicut claritas superiori creaturae addetur ad
              augmentandum gloriam electorum; ita et quidquid est turpe in creaturis, retrudetur in
              Infernum ad augmentandum miseriam damnatorum; et ita igni ab initio praeparato in
              Inferno non est inconveniens si alter ignis addatur.</p>
          </div>
        </div>
        <div xml:id="ta-l4d47q2-Dd1e676">
          <head xml:id="ta-l4d47q2-Hd1e678">Expositio textus</head>
          <p xml:id="ta-l4d47q2-d1e681"><quote xml:id="ta-l4d47q2-Qd1e682">Illi saltem verba judicis audient</quote> et cetera. Verba haec accipienda sunt
            non vocalia, sed mentalia, ut supra dictum est. <quote xml:id="ta-l4d47q2-Qd1e685">Et peribit caelum et terra non
              secundum substantiam, sed secundum speciem</quote>. Species hic dicitur
            corruptibilitas elementorum, et alia quae ad ignobilitatem eorum spectant.
              <quote xml:id="ta-l4d47q2-Qd1e688">Ministerio Angelorum virtute Dei cooperante mittentur mali in caminum
              ignis</quote>. Hoc intelligendum est de bonis Angelis quantum ad praeceptum, sed de
            malis Angelis quantum ad executionem.</p>
        </div>
      </div>
    </body>
  </text>
</TEI>