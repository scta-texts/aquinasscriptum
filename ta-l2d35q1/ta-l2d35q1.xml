<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber II, Distinctio 35, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber II, Distinctio 35, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d35q1">
        <head xml:id="ta-l2d35q1-Hd1e89">Quaestio 1</head>
        <div xml:id="ta-l2d35q1-Dd1e92">
          <head xml:id="ta-l2d35q1-Hd1e94">Prooemium</head>
          <p xml:id="ta-l2d35q1-d1e97">Quia in peccato actuali duo considerantur, scilicet defectus, ex quo rationem mali
            habet, et substantia actus, secundum quam actuale peccatum dicitur; determinato de
            peccato actuali, secundum quod habet rationem mali, hic incipit determinare de eo
            quantum ad substantiam actus, in qua defectus fundatur, secundum quem malum dicitur; et
            dividitur in partes duas: in prima determinat de peccato quantum ad actum; in secunda de
            potentia, quae est ad actum peccati, 44 distinct.: <quote xml:id="ta-l2d35q1-Qd1e99">post praedicta consideratione
              dignum occurrit, utrum peccandi potentia sit nobis a Deo</quote>. Prima dividitur in
            duas: in prima determinat de peccato in generali; in secunda descendit ad peccatorum
            differentias, 42 distinct.: <quote xml:id="ta-l2d35q1-Qd1e102">cum autem voluntas mala et operatio sint peccatum,
              quaeritur, utrum in eodem homine et circa eamdem rem haec duo unum sint
              peccatum</quote>. Prima dividitur in duas: in prima determinat de actu peccati in
            generali. Sed quia actus peccati vel est interior voluntatis, vel est exterior operis;
            ideo in secunda parte descendit ad utrosque actus, 38 dist.: <quote xml:id="ta-l2d35q1-Qd1e105">post praedicta, de
              voluntate ejusque fine disserendum est</quote>. Prima dividitur in duas: in prima
            prosequitur opinionem quorumdam dicentium, actus peccatorum a Deo esse; in secunda ponit
            opinionem contrariam, 37 dist.: <quote xml:id="ta-l2d35q1-Qd1e108">sunt autem alii plurimi aliter longe de peccato
              et de actu sentientes</quote>. Prima dividitur in duas: in prima prosequitur opinionem
            eorum qui dicunt omnes actus ex Deo esse; in secunda ex incidenti, quia hoc disputatio
            mota exigebat, interponitur de comparatione peccati ad poenam, utrum peccatum poena esse
            possit, 36 distinct.: <quote xml:id="ta-l2d35q1-Qd1e111">sciendum est tamen quaedam sic esse peccata ut sint etiam
              poena peccatorum</quote>. Prima dividitur in tres: in prima ponit definitionem
            peccati; in secunda inducit diversas opiniones, ex datis descriptionibus occasionatas,
            ibi: <quote xml:id="ta-l2d35q1-Qd1e115">quocirca diversitatis hujusmodi verborum occasione de peccato plurimi
              diversa senserunt</quote>; in tertia prosequitur illam opinionem quod omnes actus a
            Deo sunt, ibi: <quote xml:id="ta-l2d35q1-Qd1e118">quidam diligenter attendentes verba Augustini (...) non indocte
              tradunt</quote> et cetera. Circa secundum duo facit: primo narrat diversas opiniones;
            secundo breviter dicit, quid de iis tenendum sit, ibi: <quote xml:id="ta-l2d35q1-Qd1e121">sane dici potest</quote>.
            Tertia pars dividitur in partes tres: in prima ponitur opinio; in secunda ponitur
            opinionis confirmatio per rationes, ibi: <quote xml:id="ta-l2d35q1-Qd1e124">quod autem omnis voluntas et actio bonum
              sit, inquantum est, ex eo probant quod ait Augustinus</quote> etc.; in tertia ponitur
            responsio ad ea quae in contrarium objici possunt, ibi: <quote xml:id="ta-l2d35q1-Qd1e127">quibus opponitur. Si
              omnia quae sunt, inquantum sunt, bona sunt (...) ergo adulterium et homicidium (...)
              bona sunt</quote>. Circa secundum duas rationes ponit: prima accipitur ex ratione
            entis; secunda ex habitudine mali ad bonum, in quo necessario ut in subjecto malum
            consistit, ibi: <quote xml:id="ta-l2d35q1-Qd1e130">item et aliter probant omnem actum interiorem vel exteriorem,
              inquantum est, esse bonum</quote>. Prima ratio talis est. Omne ens, inquantum ens,
            bonum est et a Deo est. Sed omnis actio est ens: ergo et cetera. Primo probat majorem;
            secundo proponit minorem, et inducit conclusionem, ibi: <quote xml:id="ta-l2d35q1-Qd1e134">ex praedictis colligitur
              atque infertur</quote> et cetera. <quote xml:id="ta-l2d35q1-Qd1e137">Quibus opponitur. Si omnia</quote> et cetera.
            Hic excludit objectiones quae contra hanc opinionem possunt esse; et dividitur in tres,
            secundum tres objectiones: prima sumitur ex his actibus qui mox nominati in malum
            sonant, ut homicidium et cetera. Secunda ex omissionibus, quae actum habere non
            videntur, ibi: <quote xml:id="ta-l2d35q1-Qd1e140">item aliter eis opponitur</quote>; tertia ex comparatione poenae
            ad culpam, ibi: <quote xml:id="ta-l2d35q1-Qd1e143">etiam quaeri potest</quote>. Et dividitur in partes duas: in
            prima ponit objectionem, et solvit eam, ostendens quod aliter est corruptio boni culpa
            quam poena; in secunda movet quasdam quaestiones ex solutione occasionata, ibi:
              <quote xml:id="ta-l2d35q1-Qd1e146">sed cum nihil sit, inquantum peccatum est, quomodo potest bonum corrumpere vel
              adimere?</quote> Et circa hoc duo facit: primo inquirit, quomodo culpa possit esse
            corruptio active; secundo quomodo poena sit corruptio passive, ibi: <quote xml:id="ta-l2d35q1-Qd1e149">quaeri autem
              solet utrum et poena sit privatio, vel corruptio boni</quote>. Circa primum tria
            facit: primo ostendit bonum, per quod malum culpae active corruptio dicitur; secundo
            ostendit cujus boni sit corruptio, ibi: <quote xml:id="ta-l2d35q1-Qd1e153">peccatum vero, idest culpa, proprie
              animae corruptio est</quote>; tertio exponit quoddam quod dixerat, scilicet qualiter
            aliquis a Deo elongetur, ibi: <quote xml:id="ta-l2d35q1-Qd1e156">ab eo se elongant per peccatum</quote>. Hic
            quaeruntur quinque: 1 de divisione mali in culpam et poenam; 2 de definitione culpae; 3
            si omnis culpa in actu consistit; 4 si in actu interiori tantum, vel in exteriori; 5 si
            culpa est corruptio potentiarum animae.</p>
        </div>
        <div xml:id="ta-l2d35q1-Dd1e161" type="articulus">
          <head xml:id="ta-l2d35q1-Hd1e163">Articulus 1</head>

          <head xml:id="ta-l2d35q1-Hd1e166" type="question-title">Utrum malum dividatur sufficienter per malum culpae et
            poenae</head>

          <p xml:id="ta-l2d35q1-d1e169">Ad primum sic proceditur. Videtur quod non sufficienter malum per culpam et poenam
            dividatur. Malum enim nihil aliud est quam defectus boni. Sed omne quod invenitur alio
            minus bonum, non est sine defectu alicujus boni. Ergo omne quod est minus bonum, est
            etiam malum. Sed omnia creata sunt minus bona. Cum ergo multae creaturae sint in quibus
            non est poena neque culpa, videtur quod malum non sufficienter per poenam et culpam
            dividatur.</p>
          <p xml:id="ta-l2d35q1-d1e172">Praeterea, in illis quae non habent dominium sui actus, malum culpae esse non potest.
            In quibus autem culpa non est, nec poena est, quia poena culpae debetur. Cum ergo multa
            sint quae voluntatem non habent, et ita nec dominium sui actus, in quibus tamen est
            aliquod malum, ut in rebus insensibilibus patet; videtur quod malum non sufficienter per
            poenam et culpam dividatur.</p>
          <p xml:id="ta-l2d35q1-d1e175">Praeterea, Augustinus dicit, quod malum ideo dicitur quia nocet. Sed omne quod nocet,
            poena est. Ergo omne malum aliqua poena est. Ergo non convenienter aliquod malum contra
            poenam dividitur.</p>
          <p xml:id="ta-l2d35q1-d1e179">Si dicatur, quod poena nocet passive, sed culpa nocet active, contra. Passio est
            effectus illatioque actionis. Si ergo poena est nocumentum passivum, et culpa nocumentum
            activum, omnis poena erit illatio quaedam culpae; et ita omnis qui poenam infert, culpam
            perpetrabit: quod haereticum est, quia sic ordo justitiae deperiret.</p>
          <p xml:id="ta-l2d35q1-d1e182">Praeterea, aliqua poena est quae tantum in negatione consistit; ut carentia visionis
            divinae. Sed passio non est tantum negatio, immo est aliquod ens positive dictum, cum
            sit unum de decem generibus. Ergo non omnis poena est nocumentum passive dictum.</p>
          <p xml:id="ta-l2d35q1-d1e185">Praeterea, quaedam culpae sunt in quibus nullus actus consistit, ut patet praecipue in
            culpa originali. Sed nihil nocet active nisi per actionem aliquam. Ergo non omnis culpa
            est nocumentum activum.</p>
          <p xml:id="ta-l2d35q1-d1e188">Sed contra est quod Augustinus dicit: <quote xml:id="ta-l2d35q1-Qd1e190">omne malum nostrum est vel quod agimus,
              vel quod patimur</quote>. Sed malum quod agimus culpa est, malum quod patimur, poena
            est. Ergo malum per culpam et poenam dividitur.</p>
          <p xml:id="ta-l2d35q1-d1e194">Respondeo dicendum, quod, sicut supra dictum est, malum per se loquendo privatio
            quaedam est alicujus boni; bonum autem in perfectione et actu consistit; unde oportet
            secundum distinctionem perfectionum, distinctionem malorum esse. Est autem duplex actus
            vel perfectio; scilicet actus primus, et secundus. Actus primus est ipsa prima forma;
            actus secundus est operatio; et ideo ex privatione utriusque perfectionis diversae mali
            differentiae consurgunt. Si enim privetur aliqua forma vel perfectio alicujus rei
            naturalis, dicetur esse malum naturae si autem privetur perfectio operationis, dicetur
            esse peccatum: quia ut 2 Physic. dicitur, peccatum est in his quae nata sunt finem
            consequi, cum non consequuntur. Quaelibet autem res per suam operationem finem suum nata
            est consequi; unde oportet quod peccatum in operatione consistat, secundum quod non est
            directa ut finis exigit; secundum quod grammaticus non recte scribit, nec parat recte
            medicus potionem. Sed, ut in 5 Metaph. dicitur, bonum et malum quodam speciali modo est
            in his quae per electionem agunt, quae rationem finis cognoscunt, et finem sibi
            determinare possunt; et ideo peccatum in talibus quamdam specialem mali rationem
            accipit, ut scilicet peccatum in eis etiam culpa dicatur; unde peccatum in pluribus quam
            culpa est: quia ut ex 2 Physic. habetur, peccatum est et in his quae secundum naturam
            sunt, et in his quae sunt secundum artem; sed culpa non potest esse nisi in his quae per
            voluntatem sunt: nihil enim culpae rationem obtinet nisi quod vituperabile est; neque
            vituperium alicui debetur propter inordinatum actum, nisi ille actus suo dominio
            subjaceat. Habere autem dominium super suos actus, ut scilicet possit facere et non
            facere, voluntatis proprium est. Unde culpa super peccatum addit ut sit voluntatis
            actus. Similiter etiam malum naturae in electionem habentibus specialem quamdam rationem
            mali accipit, scilicet rationem poenae, inquantum voluntas defectui dissentit; unde
            omnis poena malum naturae est: dicitur enim poena malum, ut Augustinus dicit: quia
            naturae bonae nocet, inquantum subtrahit sibi id per quod natura perficitur, vel in suo
            esse naturali, ut caecitas, vel in naturae superadditis, ut subtractio gratiae, vel
            hujusmodi. Quidam tamen dicunt, quod etiam in brutis defectus rationis rationem poenae
            sortitur; sed melius videtur ut poena non sit, nisi ubi culpa esse potest. Et ita patet
            quod malum rationalis creaturae sufficienter et convenienter per poenam et culpam
            dividitur.</p>
          <p xml:id="ta-l2d35q1-d1e197">Ad primum ergo dicendum, quod nomen defectus potest sumi vel negative, vel privative.
            Si sumatur negative, sic non omne quod habet defectum alicujus boni, continuo malum est:
            quia malum privatio est; unde non est nisi defectus ejus quod quis natus est et debet
            habere. Si autem privative, sic patet quod non omne quod caret aliquo bono defectum
            habet: non enim est defectus in lapide quod non videt. Unde patet quod ratio procedit ex
            aequivocatione hujus nominis defectus.</p>
          <p xml:id="ta-l2d35q1-d1e201">Ad secundum dicendum, quod culpa et poena non sunt differentiae mali absolute sumpti,
            sed mali secundum quod est in habentibus electionem, ut dictum est.</p>
          <p xml:id="ta-l2d35q1-d1e204">Ad tertium dicendum, quod nocere dicitur dupliciter; scilicet effective, et formaliter.
            Formaliter autem nocere dicitur ipsum nocumentum, sive ipsa ademptio boni vel privatio,
            sicut albedo facit album: et sic omne quod nocet, poena est in his quae nata sunt poenam
            subire. Si autem sumatur effective, sic dicitur nocere id quod causat privationem
            alicujus perfectionis in re; et hoc modo culpa nocet, quia per actum deordinatum
            aufertur aliqua perfectio, scilicet gratia; et tamen ipsa privatio gratiae poena est; et
            hoc est quod Magister dicit, quod culpa est corruptio boni active: quia scilicet malum
            culpae consistit in defectu actus, secundum quod deficit a debito fine et debitis
            circumstantiis: et iste actus deficiens agit vel efficit in anima privationem gratiae;
            et ipsa privatio gratiae passive accepta, poena est.</p>
          <p xml:id="ta-l2d35q1-d1e207">Ad quartum dicendum, quod omnis poena quaedam corruptio est ab aliquo agente inducta:
            et quamvis culpa sit quid activum corruptionis, non tamen omne activum corruptionis
            culpa est; et ideo non oportet quod omnis qui poenam infert culpam incurrat.</p>
          <p xml:id="ta-l2d35q1-d1e210">Ad quintum dicendum, quod passio potest sumi dupliciter; vel quantum ad naturam rei
            prout logicus et naturalis passionem considerat; et hoc modo non oportet omnem poenam
            passionem esse; sed quamdam poenam, scilicet poenam sensus: vel quantum ad modum
            significandi, pro ut grammaticus considerat; et sic illud passive dicitur quod a verbo
            passivo derivatur; unde privatio qua aliquis privatur aliquo dicitur privatio passiva;
            et privatio qua aliquis privat, dicitur privatio activa; et hoc modo sumendo passionem,
            omnis poena est corruptio vel privatio passiva.</p>
          <p xml:id="ta-l2d35q1-d1e213">Ad sextum dicendum, quod non dicitur culpa corruptio activa quia in actu consistat, sed
            magis quia corruptionem agit; et ideo objectio non procedit; contingit enim per id quod
            non est actus effici vel induci privationem passive dictam. Utrum tamen in omni culpa
            operatio requiratur, postea dicetur.</p>
        </div>
        <div xml:id="ta-l2d35q1-Dd1e217" type="articulus">
          <head xml:id="ta-l2d35q1-Hd1e219">Articulus 2</head>

          <head xml:id="ta-l2d35q1-Hd1e222" type="question-title">Utrum definitiones peccati hic positae, sint
            convenientes</head>

          <p xml:id="ta-l2d35q1-d1e225">Ad secundum sic proceditur. Videtur quod peccatum inconvenienter in proposito
            definiatur. Illud enim quod definitur, oportet aliquid esse: quia quaestio an est
            praecedit quaestionem quid est; et iterum omne quod definitur, essentiam habet, cum
            definitio essentiam rei significet. Sed secundum Augustinum, peccatum nihil est, et
            nihil fiunt homines cum peccant. Ergo definiri non potest.</p>
          <p xml:id="ta-l2d35q1-d1e228">Praeterea, definitio debet converti cum definito. Sed definitiones hic datae de
            peccato, non conveniunt omni peccato, ut in littera dicitur. Ergo inconvenienter
            assignatae sunt.</p>
          <p xml:id="ta-l2d35q1-d1e231">Praeterea, in definitione superioris non debet poni inferius. Sed
              <quote xml:id="ta-l2d35q1-Qd1e233">concupitum</quote> vel <quote xml:id="ta-l2d35q1-Qd1e236">dictum</quote> vel <quote xml:id="ta-l2d35q1-Qd1e239">factum</quote> est
            inferius quam peccatum: quia omne factum contra legem Dei est peccatum, sed non
            convertitur. Ergo inconvenienter assignatur descriptio ex posterioribus secundum
            naturam.</p>
          <p xml:id="ta-l2d35q1-d1e244">Praeterea, speciali virtuti speciale peccatum opponitur. Sed justitia est quaedam
            virtus specialis. Ergo peccatum non debet definiri universaliter sumptum per
            oppositionem ad justitiam.</p>
          <p xml:id="ta-l2d35q1-d1e247">Praeterea, obedientia est quaedam specialis virtus. Sed obedientiae opponitur
            inobedientia. Ergo et inobedientia erit speciale peccatum. Cum ergo species in
            definitione generis poni non debeat, videtur quod inconvenienter peccatum universaliter
            sumptum, per inobedientiam definiatur.</p>
          <p xml:id="ta-l2d35q1-d1e250">Respondeo, quod, sicut dictum est, peccatum dicit malum quod in operatione consistit;
            unde ad rationem peccati duo concurrunt, scilicet actus, et ipse defectus, ex quo ratio
            mali incidit. Defectus autem ille qui causat rationem mali in peccato, ut dictum est,
            est defectus rectitudinis in actu, per quam dirigebatur in finem. Finis autem rationalis
            naturae ultimus quem praecipue theologus considerat, est ipsa beatitudo aeterna, ad quem
            finem lex divina nos dirigit sicut instruens, et justitia sicut in illum inclinans; et
            ideo peccatum tripliciter hic describitur. In prima enim descriptione tangitur
            substantia actus in ordine ad instrumenta quibus actus exercentur, cum dicitur:
              <quote xml:id="ta-l2d35q1-Qd1e252">dictum, vel factum, vel concupitum</quote>, et tangitur privatio illius
            dirigentis quod instruendo dirigit, scilicet legis, cum dicitur, quod fit <quote xml:id="ta-l2d35q1-Qd1e255">contra
              domini legem</quote>. In secunda autem descriptione tangitur substantia actus ex parte
            objecti, in hoc quod dicitur: <quote xml:id="ta-l2d35q1-Qd1e258">voluntas retinendi, vel consequendi</quote>, et
            privatio illius dirigentis quod in finem inclinat per modum habitus, in hoc quod dicit:
              <quote xml:id="ta-l2d35q1-Qd1e261">quod justitia vetat</quote>. In tertia autem descriptione tangitur illud quod
            est formale in peccato, ex quo rationem mali habet, scilicet privatio dirigentis in
            finem, in hoc quod dicitur, <quote xml:id="ta-l2d35q1-Qd1e264">praevaricatio legis divinae</quote>, et deordinatio
            ab ipso fine, in hoc quod dicitur, <quote xml:id="ta-l2d35q1-Qd1e268">caelestium inobedientia
            praeceptorum</quote>.</p>
          <p xml:id="ta-l2d35q1-d1e272">Ad primum ergo dicendum, quod secundum quod aliqua habent esse, possunt definiri, ut in
            7 Metaph. dicitur; unde quia ens per prius de substantia dicitur, quae perfecte rationem
            entis habet, ideo nil perfecte definitur nisi substantia: accidentia autem, sicut
            incomplete rationem entis participant, ita et definitionem absolutam non habent: quia in
            definitionibus eorum ponitur aliquid quod est extra genus eorum, scilicet subjectum
            ipsorum. Similiter etiam cum ens quodammodo dicatur de privationibus et negationibus, ut
            in 4 Metaph. dicitur, earum etiam potest esse aliquis modus definitionis
            incompletissimus, qui est quasi exponens nominis significationem, non essentiam
            indicans, quam nullam habet: non autem ita quod peccatum omnino sit privatio et negatio;
            sed quantum ad id solum ex quo formaliter rationem mali habet: et ideo ex parte illa
            definitur per privationem, ut patet ex omnibus descriptionibus in littera positis.</p>
          <p xml:id="ta-l2d35q1-d1e275">Ad secundum dicendum, quod peccatum non dicitur univoce de omnibus generibus
            peccatorum, sed per prius de peccato actuali mortali, a quo peccatum veniale deficit ex
            hoc quod non omnino a fine deordinat. Sed aliquo modo a fine retardat, ordine ad finem
            salvato; unde deficit ex parte illa ex qua peccatum formaliter rationem mali habet.
            Originale autem deficit ab eo ex parte ipsius substantiae actus: actuale enim mortale
            est voluntarium voluntate propria illius in quo est; sed originale est voluntarium
            voluntate alterius; unde deficit ex parte illa ex qua peccatum habet rationem culpae. Et
            ideo non oportet quod definitio peccati in genere conveniat nisi illi peccato in quo
            perfecte ratio generis invenitur. Potest autem et definitio peccati in genere eis
            secundum quid convenire, sicut et ratio generis in eis per posterius invenitur.</p>
          <p xml:id="ta-l2d35q1-d1e278">Ad tertium dicendum, quod sicut aliquando utimur non veris differentiis loco verarum,
            propter earum occultationem, ut in 1 Post. dicitur; ita etiam loco veri generis potest
            poni aliquid per quod genus magis innotescat: et sic Augustinus intendens magis plane
            quam artificialiter loqui, genus peccati, quod est operatio, per istam circumlocutionem
              <quote xml:id="ta-l2d35q1-Qd1e280">dictum vel factum vel concupitum</quote> significavit.</p>
          <p xml:id="ta-l2d35q1-d1e285">Ad quartum dicendum, quod justitia non sumitur hic prout est specialis virtus, sed pro
            justitia generali, quae est idem subjecto quod omnis virtus, ut in 4 Ethicor.
            philosophus dicit, differens a virtute solum ratione: quia virtus dicitur secundum quod
            ad actum dirigit; justitia vero secundum quod rectitudini legis concordat, et secundum
            quod in bonum commune cedit.</p>
          <p xml:id="ta-l2d35q1-d1e288">Ad quintum dicendum, quod obedientia etiam quandoque sumitur ut specialis virtus,
            quando scilicet specialis ratio ad faciendum aliquid est auctoritas praecipientis; et
            huic opponitur inobedientia quae est speciale peccatum, quando scilicet aliquis
            praetermittit hoc quod est praeceptum, specialiter in contemptum praecipientis.
            Aliquando autem obedientia sumitur quasi omnem virtutem consequens: actus enim omnis
            virtutis in praecepto legis est; unde quicumque aliquem actum virtutis facit, obedit: et
            obedientiae opponitur inobedientia quae omne peccatum mortale consequitur; et hoc modo
            inobedientia hic in definitione peccati ponitur.</p>
        </div>
        <div xml:id="ta-l2d35q1-Dd1e292" type="articulus">
          <head xml:id="ta-l2d35q1-Hd1e294">Articulus 3</head>

          <head xml:id="ta-l2d35q1-Hd1e297" type="question-title">Utrum in omni peccato sit aliquis actus</head>

          <p xml:id="ta-l2d35q1-d1e300">Ad tertium sic proceditur. Videtur quod omne peccatum in actu consistat, etiam peccatum
            omissionis. <quote xml:id="ta-l2d35q1-Qd1e302">Peccatum enim est dictum vel factum vel concupitum contra legem
              Dei</quote>, ut dictum est. Sed in hoc quod dicitur: <quote xml:id="ta-l2d35q1-Qd1e305">dictum vel factum vel
              concupitum</quote>, tangitur aliquis actus. Ergo etiam peccatum omissionis in aliquo
            actu consistit.</p>
          <p xml:id="ta-l2d35q1-d1e309">Praeterea, omne peccatum vel est originale vel actuale. Sed omissio non est originale
            peccatum: quia originale aequaliter in omnes transit qui per concupiscentiam generantur,
            non autem in omnibus est peccatum omissionis. Ergo oportet quod sit actuale. Sed actuale
            ab actu dicitur. Ergo omissionis peccatum aliquem actum significat.</p>
          <p xml:id="ta-l2d35q1-d1e312">Praeterea, quicumque se habet similiter nunc et prius, non magis nunc quam prius
            peccat. Sed aliquis qui nihil agit, similiter se habet nunc et prius. Si ergo aliquando
            talis peccat continue, dum actum illum non agit videtur peccare. Hoc autem inconveniens
            est, quia sic peccatum omissionis quodlibet gravissimum esset. Ergo peccatum omissionis
            non est, si aliquis omnino nihil agat; sed oportet quod sit in eo aliquis actus.</p>
          <p xml:id="ta-l2d35q1-d1e316">Praeterea, demeritum opponitur merito. Sed meritum non potest esse nisi per actum. Cum
            ergo opposita ad idem genus reducantur, videtur quod omne peccatum et demeritum in actu
            aliquo consistat.</p>
          <p xml:id="ta-l2d35q1-d1e319">Praeterea, Augustinus dicit, quod omne peccatum est voluntarium. Si ergo omissio est
            peccatum, videtur quod saltem actum voluntatis in ea esse oporteat.</p>
          <p xml:id="ta-l2d35q1-d1e322">Praeterea, sicut supra dictum est, malum esse non posset, nisi esset bonum, in quo
            malum consisteret. Sed ubi nullus est actus, non invenitur aliquod bonum, in quo
            deformitas peccati fundetur. Ergo videtur quod non possit esse aliquod peccatum in quo
            non sit aliquis actus.</p>
          <p xml:id="ta-l2d35q1-d1e325">Sed contra, Ambrosius dicit in littera: <quote xml:id="ta-l2d35q1-Qd1e327">peccatum est praevaricatio legis
              divinae, et caelestium inobedientia praeceptorum</quote>.</p>
          <p xml:id="ta-l2d35q1-d1e331">Praeterea, praeceptorum quaedam sunt affirmativa, quaedam negativa. Cum ergo aliquis
            nihil agendo inobediens divinis praeceptis affirmativis existat, videtur quod peccatum
            omissionis possit esse ubi non est aliquis actus.</p>
          <p xml:id="ta-l2d35q1-d1e334">Praeterea, nihil juste punitur nisi peccatum. Sed ei qui non facit quod praeceptum est
            sibi, etiamsi nullum actum faciat, juste poena infligitur. Ergo etsi nullum actum agat
            aliquis, nihilominus omittendo peccat.</p>
          <p xml:id="ta-l2d35q1-d1e338">Respondeo dicendum, quod omne peccatum oportet aliquo modo in actu consistere, non
            tamen eodem modo. Peccatum enim originale sicut rationem culpae habet ex hoc quod
            voluntarium est, non quidem voluntate propria, sed voluntate alterius; ita etiam
            rationem peccati habet ex hoc quod per actum alterius inductum est. Sed peccata actualia
            etiam in actu proprio illius in quo sunt consistunt; et hoc quidem planum est in his qui
            per commissionem peccant. Utrum autem in peccato omissionis sit aliquis actus a potentia
            elicitus, super hoc duplex opinio est. Quidam enim dicunt quod in peccato omissionis
            semper oportet aliquem actum esse, per quem aliquis retardatur ab expletione mandati vel
            praecepti, sive interiorem voluntatis, ut cum aliquis vult praecepto non obedire; sive
            exteriorem, ut cum aliquis facit aliquem actum per quem ab expletione praecepti
            impeditur; et ponitur exemplum de illo qui nimis vigilat, et non potest surgere hora
            debita. Sed ista opinio non videtur necessitatem habere: cum enim voluntas libera sit,
            nec ad aliquid faciendum vel non faciendum determinetur; potest hoc modo praetermittere
            aliquid quod ejus contrarium non velit, nec de ejus contrario cogitet, nec etiam de
            aliquo alio quod sit per se impedimentum ejus quod facere tenetur; etsi enim aliquid
            velit quod, quantum est in se, non est impedimentum expletionis praecepti, sicut
            oppositum, constat quod ex hoc quod vult illud, non peccat; quia illud potest esse
            secundum se licitum; sed peccat in eo quod praetermittit id quod facere debet. Ergo
            constat quod ille actus vel exterior vel interior per accidens ad peccatum omissionis
            pertinet; et ita in eo deformitas omissionis non fundatur: nec iterum in actu contrario
            praecepti: quia positum est quod talis actus non sit, cum voluntas possit in neutrum
            oppositorum ferri, sicut etiam Deus nec vult mala fieri, nec vult mala non fieri. Nec
            alicui dubium est quod aliquo sic se habente per omissionem peccat, quia juste punitur
            ex hoc quod praeceptum non implet; unde patet quod peccatum omissionis in sola negatione
            actus debiti consistit. Et haec est alia opinio. Sed quia opposita in idem genus
            reducuntur, ideo omissio actus peccati rationem consequitur ex eo quod voluntaria est;
            sicut et actus voluntarius rationem peccati et culpae habet; et huic etiam consonant
            verba philosophi in 3 Ethic., ubi ostendit negligentiam sciendi vel faciendi aliquid,
            juste a legibus puniri, ex hoc quod sicut in potestate hominis est facere aliquid, ita
            et non facere; unde sicut pro eo quod indebite facit, juste punitur, ita pro eo quod
            indebite dimittit.</p>
          <p xml:id="ta-l2d35q1-d1e341">Ad primum ergo dicendum, quod, sicut dictum est, opposita reducuntur in idem genus in
            quo vel utrumque est per se, ut patet in contrariis et relativis; vel unum est per se,
            et alterum per reductionem, ut patet in privatione et habitu, et affirmatione et
            negatione; unde habitum est in 28 distinct. 1 libri ab Augustino, quod in eodem genere
            est genitus et non genitus; et ideo in dicto excluditur etiam omissio dicti, et in facto
            omissio facit, et sic de aliis. Non enim hoc habet dictum inquantum est affirmative
            dictum, ut sit peccatum; sed inquantum est in voluntatis potestate, a rectitudine finis
            exiens. In hoc autem convenit cum dicto affirmativo etiam non dicere, quod similiter est
            in potestate voluntatis, et a recto ordine exiens finis.</p>
          <p xml:id="ta-l2d35q1-d1e344">Ad secundum dicendum, quod peccatum omissionis non est peccatum originale, sed actuale;
            nec dicitur actuale quasi in aliquo actu existat, sed quia ad genus actus reducitur
            cujus negatio est; sicut Augustinus ingenitum in genere relationis ponit, ut habitum est
            in 1 libro, dist. 28; et iterum sicut actus est in potestate voluntatis, ita et negatio
            ejus.</p>
          <p xml:id="ta-l2d35q1-d1e347">Ad tertium dicendum, quod omissio non est peccatum nisi secundum quod praecepto
            affirmativo opponitur. Praeceptum autem affirmativum obligat semper, sed non ad semper,
            sed ad aliquod tempus determinatum; et ideo in illo tempore tantum ad quod praeceptum
            affirmativum obligat aliquis reus omissionis tenetur.</p>
          <p xml:id="ta-l2d35q1-d1e350">Ad quartum dicendum, quod malum pluribus modis contingere potest quam bonum, ut patet
            per Dionysium ex 4 cap. de Divin. Nomin., et philosophum in 2 Ethic.: non enim bonum
            consistit, nisi omnia quae ad perfectionem rei exiguntur, conveniant; quodcumque autem
            eorum subtrahatur, ratio mali incidit; et ideo meritum, quod est quasi quoddam iter in
            finem beatitudinis, esse non potest, nisi sit operatio, et operationis rectitudo; sed
            sive desit rectitudo in ipsa operatione, sive desit ipsa operatio, erit demeritum, quod
            est recessus a fine: quod etiam patet in corporalibus: quia locum corporalem nihil
            acquirit nisi per motum ordinatum in locum illum: potest autem locum illum amittere quod
            est extra proprium locum, dupliciter: sive non moveatur, sed quiescat; sive moveatur
            motu indebito.</p>
          <p xml:id="ta-l2d35q1-d1e353">Ad quintum dicendum, quod omissio est voluntaria non quasi actu voluntatis in ipsam
            transeunte; sed quia in voluntatis potestate est actum non facere, sicut et facere: et
            ideo sicut actus dicitur voluntarius, quia est in potestate voluntatis, ita et omissio
            actus.</p>
          <p xml:id="ta-l2d35q1-d1e357">Ad sextum dicendum, quod oportet quod malum semper in bono subsistat; non tamen oportet
            quod illud bonum in quo malum subsistit, sit actus: et ideo dico, quod malum omissionis
            non fundatur in aliquo actu, sed in potentia, quae actum producere potest.</p>
        </div>
        <div xml:id="ta-l2d35q1-Dd1e362" type="articulus">
          <head xml:id="ta-l2d35q1-Hd1e364">Articulus 4</head>

          <head xml:id="ta-l2d35q1-Hd1e367" type="question-title">Utrum in actu exteriori sit peccatum</head>

          <p xml:id="ta-l2d35q1-d1e370">Ad quartum sic proceditur. Videtur quod peccatum non consistat in actu exteriori. Quia,
            ut in Lib. de Somn. et Vigil. dicitur, cujus est potentia, ejus est actus; et eadem
            ratione cujus est habitus, ejus est actus. Sed habitus virtutis vel vitii non est in
            corpore, sed in anima. Ergo nec actus peccati erit actus corporis, sed animae.</p>
          <p xml:id="ta-l2d35q1-d1e373">Praeterea, ei qui vitare peccatum non potest, peccatum non est imputandum. Sed sicut
            gladius non potest vitare quin occidat, motus ab homine; ita etiam manus vel aliquod
            membrum non potest vitare quin actum exequatur quem voluntas imperat. Ergo peccatum in
            actu exteriori membrorum non consistit.</p>
          <p xml:id="ta-l2d35q1-d1e376">Praeterea, actus voluntatis medius est inter actum intellectus, scilicet cogitationem,
            et actum exteriorum membrorum; et magis unitur voluntas intellectui quam etiam ipsis
            membris. Sed cogitatio pure speculativa de aliquo, quantumcumque malo, non est peccatum.
            Ergo multo minus in exteriori actu peccatum erit.</p>
          <p xml:id="ta-l2d35q1-d1e380">Praeterea, illud quo posito vel remoto, nihilominus est peccatum, non videtur in se
            deformitatem peccati continere. Sed sive sit actus exterior, sive non, dummodo adsit
            voluntas completa aliquod malum perpetrandi, peccatum perficitur, et imputatur ad
            mortem. Ergo actus exterior deformitatem non continet.</p>
          <p xml:id="ta-l2d35q1-d1e383">Praeterea, illud quod est tantum ad manifestationem bonitatis vel malitiae, non videtur
            per se actus malitiae vel virtutis esse. Sed ut in 10 Ethic. philosophus innuere
            videtur, exteriores actus sunt tantum ad manifestationem virtutis, et eadem ratione sunt
            ad manifestationem vitii. Ergo in actibus exterioribus non consistit peccatum.</p>
          <p xml:id="ta-l2d35q1-d1e386">Sed contra, servire peccato est peccare. Sed membra exteriora peccato servire dicuntur:
            ad Rom. 6, 19: <quote xml:id="ta-l2d35q1-Qd1e388" source="http://scta.info/resource/rom6_19">sicut exhibuistis membra vestra servire immunditiae et iniquitati
              ad iniquitatem; ita nunc exhibete membra vestra servire justitiae in
              sanctificationem</quote>. Ergo in actu exteriori membrorum peccatum consistit.</p>
          <p xml:id="ta-l2d35q1-d1e392">Praeterea, nihil prohibetur lege divina nisi peccatum. Sed lex divina non tantum
            prohibet actus interiores, sed etiam exteriores; adeo ut de his etiam diversa praecepta
            dentur, ut patet Exod. 20, 14 et 17: <quote xml:id="ta-l2d35q1-Qd1e394">non moechaberis, et non concupisces
              uxorem</quote> etc. ergo non solum in actu interiori sed etiam exteriori peccatum
            consistit.</p>
          <p xml:id="ta-l2d35q1-d1e398">Respondeo dicendum, quod in omnibus agentibus ordinatis hoc commune est quod id quod
            est motum ab alio, sicut instrumentum a proprio agente, in actu suo consequitur
            conditionem primi agentis quantum potest. Cum ergo in omnibus actibus hominis
            principalitatem obtineat voluntas, eo quod ipsa tamquam liberrima omnes potentias in
            actus suos inclinet, oportet quod in actibus humanis conditio voluntatis salvetur, in
            his videlicet qui ad imperium voluntatis fiunt: et inde est quod cum voluntatis sit
            proprium ut dominium sui actus habeat, hoc etiam in ceteris quae a voluntate sunt mota,
            invenitur, secundum quod ejus conditionem consequi possunt: potest enim intellectus
            considerare et non considerare, prout a voluntate est motus; et similiter est de
            concupiscibili; et hoc usque ad actus exteriores motivae virtutis extenditur, ut possit
            homo ambulare vel non ambulare, loqui vel non loqui, et sic deinceps. Sed quia in hoc
            consistit ratio meriti et demeriti, laudis et vituperii, quod id bonum vel malum quod
            agitur, in potestate agentis est; inde est quod actus voluntatis primo rationem peccati
            et culpae habet, et consequenter alii actus a voluntate imperati: et hoc modo etiam in
            actibus exterioribus deformitas culpae consistit. Sed quia actus semper attribuitur
            primo agenti potius quam instrumento, sicut secare artifici potius quam serrae; ideo
            quidam considerantes, quod actus a voluntate imperati non habent rationem culpae nisi a
            voluntate, dixerunt, peccatum tantum in actu voluntatis interiori esse: alii vero
            considerantes tam illud in quo primo est ratio culpae, quam illud in quo secundo est,
            dixerunt, tam actus interiores quam exteriores peccata esse: et utrique considerabant
            peccatum non solum quantum ad illud quod est formale in ipso, unde rationem mali habet,
            scilicet aversionem, sed etiam quantum ad conversionem, quae est materiale in peccato.
            Sed quidam considerantes solum illud quod formale est in peccato, scilicet defectum,
            unde rationem mali habet, dixerunt, neque actus interiores neque exteriores peccata
            esse. Inter quas verior est opinio quae dicit, quod in utroque sit peccatum: quia plenam
            considerationem peccati habuit ista opinio, considerans peccatum quantum ad id quod est
            formale in eo, et quantum ad id quod est materiale; non solum quod primo deformitatem
            peccati continet, sed etiam quod secundo.</p>
          <p xml:id="ta-l2d35q1-d1e401">Ad primum ergo dicendum, quod ex habitu virtutis et vitii informatur substantia actus;
            unde oportet habitum virtutis et vitii esse in ratione, ex qua ratio culpae et meriti
            procedit: et non in corpore, quod substantiam actus exequendo ministrat. Vel dicendum,
            quod actus exterior non immediate procedit ab habitu, sed mediante actu interiori: et
            ideo sequitur quod in actu exteriori non sit primo ratio peccati, sed non sequitur quod
            nullo modo.</p>
          <p xml:id="ta-l2d35q1-d1e405">Ad secundum dicendum, quod percutere non est actus manus, sed est actus hominis per
            manum: actus enim individuorum sunt: et ideo culpa manui non imputatur, sed homini,
            propter actum quem per manum exercuit, qui ab eo vitari potuit.</p>
          <p xml:id="ta-l2d35q1-d1e408">Ad tertium dicendum, quod virtus prioris est in posteriori, sed non convertitur.
            Cognitio autem speculativa praecedit actum voluntatis, qui est de actu exteriori; sed
            actus exterior sequitur actum interiorem voluntatis: et ideo ratio culpae, quae primo in
            actu voluntatis est, transit ex voluntate in actum exteriorem, qui sequitur, non autem
            in actum cognitionis, qui praecedit.</p>
          <p xml:id="ta-l2d35q1-d1e411">Ad quartum dicendum, quod primum non dependet ex posteriori, sed a primo causatur
            posterius: et quia actus voluntatis primo rationem culpae habet, ideo etiam exteriori
            actu cessante, ratio culpae in actu voluntatis manet. Non autem sequitur ex hoc quod
            rationem culpae non possit in exteriorem actum producere.</p>
          <p xml:id="ta-l2d35q1-d1e414">Ad quintum dicendum, quod per actus exteriores manifestantur interiores, sicut causae
            per effectus; unde sicut effectus participant similitudinem suarum causarum quantum
            possunt; ita etiam actus exteriores rationem culpae consequuntur, quae primo in actibus
            interioribus invenitur.</p>
        </div>
        <div xml:id="ta-l2d35q1-Dd1e418" type="articulus">
          <head xml:id="ta-l2d35q1-Hd1e420">Articulus 5</head>

          <head xml:id="ta-l2d35q1-Hd1e423" type="question-title">Utrum potentiae animae aliqualiter corrumpantur per
            peccatum</head>

          <p xml:id="ta-l2d35q1-d1e426">Ad quintum sic proceditur. Videtur quod per peccatum nulla corruptio in potentiis
            animae fiat. Primo per illud quod dicit Dionysius, quod data naturalia in Angelis
            peccantibus integra manent. Sed quod corrumpitur, non est integrum. Cum ergo peccatum
            hominis non sit majus peccato Angeli, videtur quod etiam in nobis nulla corruptio
            potentiarum naturalium per peccatum fiat.</p>
          <p xml:id="ta-l2d35q1-d1e429">Praeterea, illud quod corrumpitur, non manet idem specie. Sed homo post peccatum est
            idem specie qui et ante peccatum fuit. Ergo per peccatum in nullo corrumpitur.</p>
          <p xml:id="ta-l2d35q1-d1e432">Praeterea, nihil corrumpitur nisi per suum contrarium. Sed, ut in 1 Physic. dicitur,
            subjectum neutri oppositorum contrarium est. Cum ergo potentia animae sit subjectum
            culpae et virtutis, videtur quod per culpam non corrumpatur.</p>
          <p xml:id="ta-l2d35q1-d1e436">Praeterea, nihil agit ad sui corruptionem. Sed causa peccati est ipsa anima per
            potentiam naturalem. Ergo peccatum non corrumpit potentiam naturalem animae.</p>
          <p xml:id="ta-l2d35q1-d1e439">Praeterea, nulla potentia corrumpitur per hoc quod in actum reducitur. Sed potentia
            naturalis peccando reducitur in aliquem actum in quem erat in potentia. Ergo per
            peccatum non corrumpitur, sed perficitur.</p>
          <p xml:id="ta-l2d35q1-d1e442">Praeterea, si per peccatum anima corrumpitur, aut ergo quantum ad esse primum, aut
            quantum ad esse secundum. Non quantum ad esse primum, quia sic statim homo peccando esse
            desineret. Si quantum ad esse secundum, hoc totum tollitur per primum peccatum, quod
            gratiam subtrahit: ergo sequens peccatum nihil in anima corrumpit; et sic non erit
            commune omni peccato corrumpere naturales potentias animae.</p>
          <p xml:id="ta-l2d35q1-d1e445">Sed contra, nihil efficitur aliud nisi per hoc quod corruptum est. Sed in 9 Ethic.
            dicit philosophus, quod homo per actum vitii efficitur non solum alter, sed alius. Ergo
            peccatum naturam animae corrumpit.</p>
          <p xml:id="ta-l2d35q1-d1e448">Praeterea, perfectioni opponitur corruptio. Sed philosophus dicit, quod homo acquirens
            virtutem non dicitur alterari, sed perfici. Ergo cum peccatum virtuti opponatur, videtur
            quod homo peccando non alteretur, sed magis corrumpatur.</p>
          <p xml:id="ta-l2d35q1-d1e451">Respondeo dicendum, quod quando aliquid est in potentia ad diversa, hoc contingit
            dupliciter. Uno modo sic quod utrumque eorum ad quod est in potentia, aequaliter sit
            debitum ei et perfectivum naturae ipsius; sicut patet in corpore caelesti, in quo
            renovantur diversi situs, quorum unus non est sibi magis debitus quam alius; et ideo
            quando acquirit aliquem situm de illis pluribus, non simpliciter dicitur perfici, nec
            quando amittit, corrumpi: quia amittendo unum, acquirit alium aequivalentem: et ideo in
            tali amissione non est malum: quia supra orbem lunae malum consistens in defectu
            naturali, esse non potest: et quasi simile est in corpore, quod est potentia album et
            nigrum; et ideo in acquisitione et amissione talium, proprie est transmutatio, non autem
            simpliciter perfectio vel corruptio. Alio modo sic quod alterum eorum simpliciter est
            debitum ei quod est in potentia ad utrumque, et alterum est indebitum ei: et tunc
            acquisitio illius quod est debitum sibi dicitur perfectio ejus, et amissio dicitur
            corruptio. Verbi gratia, potentia animae est in potentia ad habitum virtutis et vitii:
            sed habitus virtutis est debitus sibi, quia per eum ordinatur in finem proprium; habitus
            autem vitiosus est indebitus sibi, quia per eum discedit a rectitudine finis proprii; et
            ideo quando aliquis acquirit virtutem, non dicitur simpliciter esse alteratus, sed magis
            perfectus, ut in 7 Physic. dicitur; et e contra quando habitus vitii in eo acquiritur,
            dicitur corrumpi, quasi mutatus ab eo quod est sibi conveniens secundum naturam, in id
            quod est sibi non conveniens, ut quodammodo in aliam naturam transeat: quia in
            conditionem et proprietatem alterius naturae mutatur; sicut qui iracundus efficitur,
            transit in proprietatem canis; et ideo Boetius dicit, quod homines dum peccant, naturam
            hominis quodammodo amittunt, et sic quaedam bruta animalia fiunt. Homo enim, est illud
            quod est, per rationem; ultima vero perfectio in brutis est secundum partem sensibilem;
            unde quando homo ab eo quod est conveniens secundum rationem, transit in id quod parti
            sensitivae convenit, mutatur a conditione humana in conditionem brutalem; et per hunc
            modum peccatum vel culpa, quod in actu consistit, dicitur corrumpere animam vel
            potentias, secundum scilicet quod pervertit eam ab ordine rationis per quem in debitum
            finem dirigebatur.</p>
          <p xml:id="ta-l2d35q1-d1e455">Ad primum ergo dicendum, quod perfectiones naturales possunt considerari dupliciter:
            vel quantum ad esse primum, et sic per peccatum non corrumpuntur: manet enim et
            intellectus et voluntas et omnia hujusmodi: vel quantum ad ordinem quo in finem
            ordinantur; et sic per peccatum corrumpuntur, ut dictum est.</p>
          <p xml:id="ta-l2d35q1-d1e458">Ad secundum dicendum, quod sicut est duplex perfectio, scilicet prima et secunda; ita
            etiam est duplex corruptio. Una per quam tollitur perfectio prima, per quam res esse
            primum habebat: et talis corruptio speciei mutationem facit; sed sic culpa naturam
            hominis non corrumpit. Alia corruptio est per quam tollitur perfectio secunda, per quam
            res in esse secundo completo perficitur: et hoc speciem non variat, sed tantum speciei
            complementum tollit; et hoc modo culpa naturam humanam corrumpit.</p>
          <p xml:id="ta-l2d35q1-d1e461">Ad tertium dicendum, quod subjectum ad contraria dupliciter potest se habere, ut dictum
            est, in corp. art., vel ita quod utrumque aequaliter sit debitum sibi; et tunc non magis
            per unum quam per alterum corrumpitur: vel ita quod unum sit debitum sibi, et alterum
            indebitum; et tunc per unum simpliciter perficitur, et per alterum simpliciter
            corrumpitur. Quamvis enim alterum contrariorum, per quod corrumpitur, non sit sibi
            contrarium quantum ad esse primum, quia utrique contrariorum subjicitur; tamen sibi est
            contrarium quantum ad esse secundum, in quod subjecti natura ordinatur.</p>
          <p xml:id="ta-l2d35q1-d1e464">Ad quartum dicendum, quod nihil agit ad suam corruptionem intendens illam; sed non est
            inconveniens ut per actionem alicujus sequatur corruptio ejus praeter intentionem
            agentis: et sic per accidens aliquid suae corruptionis causa est, sicut patet in
            infirmo, qui comedit nociva, ex quibus mortem incurrit; intendit enim delectationem in
            cibo; sed praeter delectationem sequitur mors: et similiter est in eo qui peccat;
            intendit enim delectari in opere peccati; sed corruptio animae praeter intentionem ejus
            sequitur.</p>
          <p xml:id="ta-l2d35q1-d1e467">Ad quintum dicendum, quod potentia non corrumpitur si reducatur in actum illum ad quem
            est de se ordinata, et qui est debitus sibi: sed talis actus non est peccatum; et ideo
            ratio non procedit.</p>
          <p xml:id="ta-l2d35q1-d1e470">Ad sextum dicendum, quod peccatum corrumpit animam non quantum ad esse primum, sed
            quantum ad esse secundum. Sed esse secundum potest dupliciter considerari: vel secundum
            quod est in actu; et sic tollitur per peccatum primum et non per secundum; sed hoc est
            per accidens, quia secundum peccatum non invenit ipsum: vel secundum quod est in
            habilitate; et sic, ut ex prius dictis patet, per quodlibet peccatum diminuitur, et
            tamen nunquam totaliter tollitur.</p>
        </div>
        <div xml:id="ta-l2d35q1-Dd1e474">
          <head xml:id="ta-l2d35q1-Hd1e476">Expositio textus</head>
          <p xml:id="ta-l2d35q1-d1e479"><quote xml:id="ta-l2d35q1-Qd1e480">Voluntas retinendi vel consequendi quod justitia vetat</quote>. Videtur hoc non
            esse in quolibet peccato commune. Aliquod enim peccatum est quod est ad corrumpendum, et
            non ad aliquid acquirendum, ut patet in homicidio et invidia, et hujusmodi. Sed
            dicendum, quod intentio sive voluntatis sive naturae nunquam per se terminatur ad non
            esse, vel ad corruptionem, sed semper ad aliquod bonum ipsi intendenti; quamvis praeter
            intentionem sequatur malum vel corruptio, sine qua bonum intentum esse non potest; ut
            patet in igne, qui intendit formam suam in materiam inducere, ad quam sequitur corruptio
            aeris; similiter etiam voluntas intendit aliquod bonum ipsi volenti, quod sine
            corruptione alterius non est, sicut vult quietem suam quam suspicatur esse non posse
            sine morte adversarii, vel aliquid hujusmodi. <quote xml:id="ta-l2d35q1-Qd1e483">Voluntas enim, ut superius dictum
              est, motus animi est</quote>. Hic sumitur voluntas pro actu voluntatis, et non pro
            potentia ipsa. <quote xml:id="ta-l2d35q1-Qd1e486">Non enim consisteret peccatum praevaricationis si interdictio non
              fuisset</quote>. Verum est vel legis scriptae, vel naturaliter inditae. <quote xml:id="ta-l2d35q1-Qd1e489">Non
              consistente autem peccato, non solum malitia, sed etiam virtus fortasse non
              esset</quote>. Videtur esse falsum: quia virtus a malitia non dependet, sicut nec
            bonum a malo. Sed dicendum, quod in sacra Scriptura aliquid dicitur fieri et esse,
            quando innotescit; et similiter per oppositum, non esse, quando ignotum est: et quia
            virtus non manifestatur nisi per malitiam oppositam, ideo dicit quod si non esset
            peccatum, non esset virtus; et ideo subjungit: <quote xml:id="ta-l2d35q1-Qd1e492">subsistere vel eminere non
              posset</quote>. Sciendum etiam, quod hic: <quote xml:id="ta-l2d35q1-Qd1e495">quid est peccatum nisi praevaricatio
              legis divinae, et caelestium inobedientia praeceptorum?</quote> Debet poni illa notula
            quae in superiori distinctione in aliquibus libris posita est, quae sic incipit:
              <quote xml:id="ta-l2d35q1-Qd1e499">Joannes ait: qui facit peccatum, iniquitatem facit. Quocirca diversitatis
              hujusmodi verborum occasione, de peccato plurimi diversa senserunt</quote>. Ex prima
            enim definitione occasionata est opinio quae dicit, tam in actu interiori quam exteriori
            peccatum consistere; ex secunda vero ejusdem occasionatur alia opinio quae dicit,
            peccatum esse tantum in actu voluntatis; ex tertia vero Ambrosii occasionatur alia
            opinio quae dicit, solum in privatione peccatum consistere et non in actu. <quote xml:id="ta-l2d35q1-Qd1e502">Quidam
              autem diligenter verba Augustini attendentes (...) non indocte tradunt, voluntatem
              malam, et actus malos, inquantum sunt (...) bona esse</quote>. Haec opinio in hoc
            differt ab illa quam prius posuit, quia haec loquitur de malo cujus ratio tantum in
            privatione consistit: alia vero quam supra posuit, loquebatur de peccato, quod
            complectitur simul privationem et actum. <quote xml:id="ta-l2d35q1-Qd1e505">Item probans nihil casu fieri in mundo,
              ait in eodem</quote> et cetera. Videtur hoc esse falsum: quia omne quod fit ut in
            minori parte, fit casu. Si igitur nihil fiat casu, nihil erit proveniens ut in minori
            parte. Sed si nihil sit hujusmodi, omnia ex necessitate contingunt: quia ea quae sunt
            frequenter, non deficiunt a necessariis nisi secundum quod possunt in minori parte
            deficere, ut in 7 Metaph. habetur. Sed dicendum, quod effectus proveniens ut in minori
            parte, potest considerari dupliciter: vel in ordine ad causam proximam, praeter cujus
            intentionem accidit: et sic casuale vel fortuitum est; vel in ordine ad causam primam,
            cujus praesentiam nihil praeterfugit; et ita casu non fit. <quote xml:id="ta-l2d35q1-Qd1e508">Ad quod dicunt, his
              atque hujusmodi dictionibus (...) vere aliqua poni</quote>. Ista solutio procedit
            secundum illam opinionem quae ponit in peccato omissionis actum esse; sed secundum aliam
            opinionem solvetur ista objectio, quia privationi qua malum omissionis dicitur malum,
            substat res bona, scilicet potentia in actum non exiens. <quote xml:id="ta-l2d35q1-Qd1e511">Potest etiam quaeri ab
              eisdem, cum peccatum sit, ut supra dictum est, privatio vel corruptio boni, et omnis
              actus malus sit peccatum, utrum sit privatio vel corruptio boni inquantum peccatum
              est, vel non</quote>. Haec objectio sic procedit. In peccato duo sunt, scilicet actus
            substantia, et malitia. Quod ergo peccatum dicitur corruptio boni, aut habet hoc
            inquantum est malum, vel inquantum est actus, ex quo bonitatem habet. Si primo modo; cum
            omnis corruptio boni poena sit, peccatum in eo quod peccatum vel malum, erit poena, et a
            Deo; quod est inconveniens. Si autem ex parte actus habeat quod sit corruptio boni; cum
            actus omnis, inquantum est actus, sit bonum, tunc, inquantum est bonum, habebit quod
            corrumpat bonum; quod videtur inconveniens. Ergo oportet ut illud quod est in peccato,
            praeter deformitatem et corruptionem, unde ratio mali causatur, non sit res bona. Sed
            solvitur per aequivocationem corruptionis, ut in littera patet.</p>
        </div>
      </div>
    </body>
  </text>
</TEI>