<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum III, Distinctio 27, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum III, Distinctio 27, Quaestio 2</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="103rb"/>
      </div>
    </front>
    <body>
      <div xml:id="ta-l3d27q2">
        <head xml:id="ta-l3d27q2-Hd1e97">Librum III, Distinctio 27, Quaestio 2</head>
        <head xml:id="ta-l3d27q2-Hd1e100" type="questionTitle">De caritate</head>
        
        <div xml:id="ta-l3d27q2-Dd1e103">
          <head xml:id="ta-l3d27q2-Hd1e105">Prooemium</head>
          <p xml:id="ta-l3d27q2-d1e108">Deinde quaeritur de caritate; et circa hoc quaeruntur quatuor: 1 quid sit caritas; 2
            utrum sit virtus; 3 in quo sit sicut in subjecto; 4 de comparatione ejus ad alias
            virtutes.</p>
        </div>
        <div xml:id="ta-l3d27q2-Dd1e112" type="articulus">
          <head xml:id="ta-l3d27q2-Hd1e114">Articulus 1</head>

          <head xml:id="ta-l3d27q2-Hd1e117" type="questionTitle">Utrum caritas sit idem quod concupiscentia, vel quid sit
            caritas</head>

          <p xml:id="ta-l3d27q2-d1e120">Ad primum sic proceditur. Videtur quod caritas sit idem quod concupiscentia. Augustinus
            enim dicit, quod caritas est virtus qua Deum videre perfruique eo desideramus. Hoc autem
            concupiscentiae est. Ergo caritas est concupiscentia.</p>
          <p xml:id="ta-l3d27q2-d1e123">Item, videtur quod sit idem quod amor. Quia, sicut dicit Dionysius, dilectio est idem
            quod amor. Sed in littera dicitur, quod <quote xml:id="ta-l3d27q2-Qd1e125">amor est dilectio qua diligitur Deus
              propter se, et proximus propter Deum</quote>. Ergo caritas est idem quod amor.</p>
          <p xml:id="ta-l3d27q2-d1e129">Item, videtur quod sit idem quod benevolentia. Benevolentia enim est qua alicui aliquod
            bonum optamus. Sed hoc facit caritas, quia optat sibi et aliis vitam aeternam, secundum
            quod dicitur habens caritatem diligere proximum sicut seipsum. Ergo caritas est idem
            quod benevolentia.</p>
          <p xml:id="ta-l3d27q2-d1e133">Praeterea, videtur quod sit idem quod concordia. Quia caritas unitatem Ecclesiae facit,
            quae in hoc consistit ut idem dicamus omnes, et non sint in nobis schismata, ut dicitur
            1 Corinth., 1. Hoc autem ad concordiam pertinet. Ergo caritas est idem quod
            concordia.</p>
          <p xml:id="ta-l3d27q2-d1e136">Praeterea, videtur quod sit idem quod beneficentia. Quia modus caritatis est ut
            diligamus non lingua tantum, sed opere et veritate; 1 Joan. 3. Sed diligere per
            effectum, ad beneficentiam pertinet. Ergo caritas videtur esse idem quod
            beneficentia.</p>
          <p xml:id="ta-l3d27q2-d1e139">Praeterea, videtur quod sit idem quod pax. Caritas enim est vinculum faciens spirituum
            unitatem. Hoc autem paci attribuitur; Ephes. 4, 3: <quote xml:id="ta-l3d27q2-Qd1e141">soliciti servare unitatem
              spiritus in vinculo pacis</quote>. Ergo caritas est idem quod pax.</p>
          <p xml:id="ta-l3d27q2-d1e145">Praeterea, videtur quod sit idem quod amicitia. Quia, ut dicit philosophus in 9 Ethic.,
            amicitia superabundantiae amoris similatur. Sed caritas habet superabundantissimum
            amorem; unde et caritas dicitur, eo quod sub inaestimabili pretio, quasi carissimam rem,
            ponat amatum. Ergo caritas est idem quod amicitia.</p>
          <p xml:id="ta-l3d27q2-d1e148">Sed contra, amicitia, ut dicit philosophus, est redamantium. Sed caritas est etiam ad
            inimicos. Ergo non est idem quod amicitia.</p>
          <p xml:id="ta-l3d27q2-d1e151">Praeterea, amicitia est non latens. Sed caritas maxime latet. Ergo non est
            amicitia.</p>
          <p xml:id="ta-l3d27q2-d1e155">Praeterea, amicitia est eorum qui convivunt ad invicem, et communicant in eisdem
            operibus. Sed caritas est ad Deum et ad Angelos, quorum conversatio non est cum
            hominibus. Ergo caritas non est amicitia.</p>
          <p xml:id="ta-l3d27q2-d1e158">Praeterea, amicitia quaerit maxime colloqui, et videre amicum, ut dicit philosophus.
            Sed hoc non quaerit caritas, ut dicit Hieronymus in prologo Bibliae. Ergo non est idem
            quod amicitia.</p>
          <p xml:id="ta-l3d27q2-d1e161">Praeterea, amicitia non est nisi ad paucos, et virtuosos. Sed caritas est ad omnes,
            etiam malos. Ergo caritas non est idem quod amicitia.</p>
          <p xml:id="ta-l3d27q2-d1e164">Respondeo dicendum, quod amor est quaedam quietatio, ut supra dictum est, quaest.
            praec., art. 1; unde sicut appetitus invenitur in parte sensitiva et intellectiva, ita
            et amor. Ea autem quae ad sensitivum appetitum pertinent, ad intellectivum
            transferuntur, sicut nomina passionum. Quod autem appetitus intellectivi est proprium,
            sensitivo appetitui non convenit, ut nomen voluntatis. Et ideo amor in utroque appetitu
            invenitur. Et secundum quod invenitur in appetitu sensitivo, proprie dicitur amor, eo
            quod passionem importat; secundum autem quod invenitur in intellectiva parte, dicitur
            dilectio, quae electionem includit, quae ad appetitum intellectivum pertinet.
            Nihilominus nomen amoris etiam ad superiorem partem transfertur; nomen autem dilectionis
            ad inferiorem nunquam. Omnia autem alia nomina quae ad amorem pertinere videntur, vel
            includuntur ab istis, vel includunt ea, quasi addentia aliquid supra dilectionem et
            amorem. Quia enim amor unit quodammodo amantem amato, ideo amans se habet ad amatum
            quasi ad seipsum, vel ad id quod est de perfectione sui. Ad seipsum autem et ad ea quae
            sui sunt, hoc modo se habet ut primo velit sibi praesens esse quidquid de perfectione
            sua est; et ideo amor includit concupiscentiam amati, qua desideratur ejus praesentia.
            Secundo homo alia in seipsum retorquet per affectum, et sibi appetit quaecumque sibi
            expediunt; et secundum quod hoc ad amatum efficitur, amor benevolentiam includit,
            secundum quam aliquis amato bona desiderat. Tertio homo ea quae sibi appetit, operando
            sibi acquirit; et secundum quod hoc ad alium exercetur, beneficentia in amore
            includitur. Quarto homo ea quae sibi bona videntur, implere consentit: et secundum quod
            hoc ad amicum fit, amor concordiam includit, secundum quam aliquis consentit in his quae
            amico videntur: non quidem in speculativis: quia concordia in his, secundum philosophum,
            9 Ethic., ad amicitiam non pertinet, et discordia in eisdem esse potest sine amicitiae
            praejudicio, eo quod in his concordare vel discordare, voluntati non subjacet, cum
            intellectus ratione cogatur. Amor tamen super quatuor praedicta aliquid addit, scilicet
            quietationem appetitus in re amata, sine qua quodlibet praedictorum quatuor esse potest.
            Sunt etiam quaedam quae super dilectionem vel amorem aliquid addunt. Amatio enim addit
            super amorem intensionem quamdam amoris, quasi fervorem quemdam. Amicitia vero addit
            duo: quorum unum est societas quaedam amantis et amati in amore, ut scilicet mutuo se
            diligere sciant; aliud est ut ex electione operentur, non tantum ex passione. Unde dicit
            philosophus, quod amicitia similatur habitui, amatio autem passioni. Sic ergo patet quod
            amicitia est perfectissimum inter ea quae ad amorem pertinent, omnia praedicta
            includens; unde in genere hujusmodi ponenda est caritas, quae est quaedam amicitia
            hominis ad Deum, per quam homo Deum diligit, et Deus hominem; et sic efficitur quaedam
            associatio hominis ad Deum, ut 1 Joan., 1, 7: <quote xml:id="ta-l3d27q2-Qd1e166">si in luce ambulamus, sicut et ipse
              in luce est, societatem habemus ad invicem</quote>.</p>
          <p xml:id="ta-l3d27q2-d1e170">Ad primum ergo dicendum, quod quaelibet amicitia concupiscentiam seu desiderium
            includit, et aliquid super eam addit, ut dictum est.</p>
          <p xml:id="ta-l3d27q2-d1e173">Ad secundum dicendum, quod caritas addit aliquid supra dilectionem et amorem.</p>
          <p xml:id="ta-l3d27q2-d1e177">Et similiter dicendum ad tertium de benevolentia, et ad quartum de concordia, et ad
            quintum de beneficentia.</p>
          <p xml:id="ta-l3d27q2-d1e180">Ad sextum dicendum, quod pax ad concordiam reducitur: nisi quod magis pax dicitur
            quantum ad remotionem discordiae, concordia autem quantum ad ipsam unionem.</p>
          <p xml:id="ta-l3d27q2-d1e183">Ad septimum dicendum, quod caritas est amicitia, sed aliquid addit supra ipsam,
            scilicet determinationem amici: quia est amicitia ad Deum, quae omnibus pretiosior est
            et carior.</p>
          <p xml:id="ta-l3d27q2-d1e186">Ad octavum dicendum, quod amicus non tantum diligit amicum ad quem amicitiam habet, sed
            omnia quae ad ipsum pertinent, quamvis ab illis non ametur, sicut filios ejus, fratres
            et hujusmodi. Similiter et caritas diligere facit principaliter Deum, qui amantes se
            amat, et in amando praevenit et homines, inquantum illius sunt. Unde quod dicitur, quod
            amicitia est redamantium, intelligitur quantum ad eos inter quos principaliter est
            amicitia.</p>
          <p xml:id="ta-l3d27q2-d1e189">Ad nonum dicendum, quod inquantum homines per caritatem deiformes efficiuntur, sic sunt
            supra homines, et eorum conversatio in caelis est; et sic cum Deo et Angelis ejus
            conveniunt, inquantum ad similia se extendunt, secundum quod dominus docet:
              <quote xml:id="ta-l3d27q2-Qd1e191">estote perfecti, sicut et pater vester perfectus est</quote>.</p>
          <p xml:id="ta-l3d27q2-d1e195">Ad decimum dicendum, quod amicitia dicitur esse non latens, non quod per certitudinem
            amor amici cognoscatur, sed quia per signa probabilia amor mutuus hinc inde colligitur;
            et talis manifestatio potest esse de caritate inquantum per aliqua signa potest aliquis
            probabiliter aestimare se habere caritatem.</p>
          <p xml:id="ta-l3d27q2-d1e199">Ad undecimum dicendum, quod amicitia vera desiderat videre amicum, et colloquiis mutuis
            gaudere facit, ad quem principaliter est amicitia; non autem ita quod delectatio quae
            est ex mutua visione et perfruitione, finis amicitiae ponatur, sicut est in amicitia
            delectabilis; et hoc intendit removere Hieronymus, scilicet quod non est amicitia
            caritatis principaliter ad homines, sed est Christi glutino copulata, et quod delectatio
            principaliter de amicis non est quaerenda.</p>
          <p xml:id="ta-l3d27q2-d1e202">Ad duodecimum dicendum, quod objectio illa procedit quantum ad illum ad quem attenditur
            principaliter amicitia, et non de illis qui diliguntur inquantum ad amicum principaliter
            pertinent, quia sic multorum est.</p>
        </div>
        <div xml:id="ta-l3d27q2-Dd1e206" type="articulus">
          <head xml:id="ta-l3d27q2-Hd1e208">Articulus 2</head>

          <head xml:id="ta-l3d27q2-Hd1e211" type="questionTitle">Utrum caritas sit virtus</head>

          <p xml:id="ta-l3d27q2-d1e214">Ad secundum sic proceditur. Videtur quod caritas non sit virtus. Caritas enim, ut
            dictum est, est quaedam amicitia hominis ad Deum. Sed amicitia a philosophis non ponitur
            virtus, sed habet virtutem pro fundamento; quia est propter bonum honestum, quod est
            virtus. Ergo caritas non est virtus.</p>
          <p xml:id="ta-l3d27q2-d1e217">Praeterea, praecepta legis sunt de actibus virtutum. Sed finis praecepti est caritas, 1
            Timoth. 1. Ergo caritas est finis virtutum. Sed finis virtutum non est virtus, sed
            felicitas. Ergo caritas non est virtus.</p>
          <p xml:id="ta-l3d27q2-d1e220">Praeterea, virtus est ultimum potentiae, ut dicitur in Lib. 1 de Cael. et Mun. Sed
            delectatio est magis ultimum quam amor: quia ipsa est ex ipsa conjunctione rei amatae,
            quam amor quaerit. Ergo delectatio magis debet esse virtus quam amor. Cum ergo
            delectatio non ponatur virtus, neque caritas virtus dici debet.</p>
          <p xml:id="ta-l3d27q2-d1e224">Praeterea, ad illud ad quod natura sufficit, non oportet quod elevetur per virtutem.
            Sed diligere Deum super omnia, quod est actus caritatis, potest homo per naturalia,
            inquantum naturali ratione potest cognoscere ipsum esse summum bonum. Ergo non oportet
            superaddi aliquam virtutem caritati.</p>
          <p xml:id="ta-l3d27q2-d1e227">Praeterea, ad hoc quod tendamus in finem, sufficit ipsum cognoscere et desiderare. Sed
            caritas plus facit; quia facit ipsum amare, et amicitiam ad ipsum habere. Ergo non fuit
            necessarium quod caritas esset virtus theologica, sed subjecisset desiderium.</p>
          <p xml:id="ta-l3d27q2-d1e230">Praeterea, virtus est circa difficile, ut dicitur 2 Ethic. Sed amare non est difficile,
            immo amor omnia difficilia levigat. Ergo caritas non est virtus.</p>
          <p xml:id="ta-l3d27q2-d1e233">Sed contra, praecepta legis sunt de actibus virtutum. Sed caritas est quae implet omnia
            praecepta legis: quia <quote xml:id="ta-l3d27q2-Qd1e235" source="http://scta.info/resource/rom13_10">plenitudo legis est dilectio</quote>: Rom. 13, 10. Ergo
            caritas est virtus.</p>
          <p xml:id="ta-l3d27q2-d1e239">Praeterea, esse spirituale est a virtute. Sed non est sine caritate; unde apostolus
            dicit 1 Corinth. 13, 2: <quote xml:id="ta-l3d27q2-Qd1e241">si habuero omnem fidem (...) caritatem autem non habeam,
              nihil sum</quote>. Ergo caritas est maxima virtutum.</p>
          <p xml:id="ta-l3d27q2-d1e245">Praeterea, nihil expellit peccatum nisi virtus. Hoc autem maxime facit caritas, quae
            operit universa delicta, ut dicitur Prov. 10; ergo caritas est virtus.</p>
          <p xml:id="ta-l3d27q2-d1e249">Respondeo dicendum, quod finis humanae vitae est felicitas: unde secundum diversas
            vitas etiam distinguuntur diversae felicitates. Qui enim sunt extra vitam civilem, ad
            felicitatem civilem non possunt pervenire, quae attingit summum illius vitae. Similiter
            ad hoc quod ad felicitatem contemplativam quis perveniat, oportet quod illius vitae
            particeps fiat; unde felicitas ad quam homo per naturalia sua potest devenire, est
            secundum vitam humanam; et de hac philosophi locuti sunt; unde 1 Ethic. dicitur:
              <quote xml:id="ta-l3d27q2-Qd1e251">beatos autem ut homines</quote>. Sed quia nobis promittitur quaedam felicitas
            in qua erimus Angelis aequales, ut patet Matth. 22, quae non solum vires hominis, sed
            etiam Angelorum, excedit, qui per gratiam ad hanc perducuntur sicut nos; soli autem Deo
            est naturalis; ideo oportet ad hoc quod ad felicitatem illam divinam homo perveniat quod
            divinae vitae particeps fiat. Illud autem quod ad alterum convivere facit, maxime
            amicitia est; quia, ut dicit philosophus 9 Ethic., unusquisque cum suo amico conversatur
            in illis quae maxime diligit, et quae suam vitam reputat, quasi amico convivere volens;
            unde quidam simul venantur, quidam simul potant, quidam philosophantur, et sic de aliis.
            Et ideo oportuit haberi quamdam amicitiam ad Deum, qua sibi conviveremus; et haec est
            caritas, ut dictum est. Haec autem communicatio divinae vitae facultatem naturae
            excedit, sicut et felicitas ad quam ordinatur; et ideo oportet quod per aliquod bonum
            superadditum natura in hoc perficiatur; et haec est ratio virtutis. Unde oportet dicere
            caritatem virtutem theologicam, quae diffunditur in cordibus nostris per spiritum
            sanctum qui datus est nobis: Rom. 5.</p>
          <p xml:id="ta-l3d27q2-d1e255">Ad primum ergo dicendum, quod amicitia de qua philosophus tractat, causatur vel ex
            inclinatione naturae quantum ad amicitiam delectabilis et utilis; vel ex inclinatione
            habitus virtuosi praesupposita inclinatione naturae quantum ad amicitiam honesti,
            inquantum omne quod facit similitudinem cum aliquo, inclinat ad amorem illius; et ideo
            non ponitur aliqua virtus, sed quiddam consequens ad virtutes. Sed amicitia quam habemus
            ad Deum, non potest habere aliquod hujusmodi fundamentum, cum naturae metas excedat; et
            ideo oportet quod per speciale donum in dictam amicitiam elevemur; et hoc donum dicimus
            virtutem.</p>
          <p xml:id="ta-l3d27q2-d1e258">Ad secundum dicendum, quod caritas non dicitur esse finis praecepti, quasi ultimus
            finis virtutum, sed sicut id quo omnes aliae virtutes in finem ultimum ordinantur. Et
            excludit ibi apostolus tria a caritate, quae verae amicitiae repugnant: quorum primum
            est fictio, sicut est in simulantibus amicitiam, cum non sint amici: quod removet per
            hoc quod dicit: <quote xml:id="ta-l3d27q2-Qd1e260">fides non ficta</quote>; fidem pro fidelitate accipiens. Secundum
            est malum fundamentum, sicut eorum qui communicant in peccato, et ex hoc fiunt amici; et
            ad hoc removendum dicit: <quote xml:id="ta-l3d27q2-Qd1e263">conscientia bona</quote>. Tertium obliquata intentio,
            sicut cum quis diligit amicum propter lucrum; et hoc excludit per hoc quod dicit:
              <quote xml:id="ta-l3d27q2-Qd1e266">de corde puro</quote>.</p>
          <p xml:id="ta-l3d27q2-d1e270">Ad tertium dicendum, quod actus virtutum cum sint laudabiles, oportet quod habeant
            principium in nobis. Delectatio autem cum sit ex conjunctione rei convenientis, in
            quamdam receptionem sonat, et ita in passionem, cujus principium est ab agente; et ideo
            magis se tenet ex parte praemii: sed dilectio dicit extensionem appetitus in rem amatam,
            et hoc operationem importat: et ita caritas ponitur virtus: sed fruitio, quae
            delectationem importat, ponitur dos.</p>
          <p xml:id="ta-l3d27q2-d1e273">Ad quartum dicendum, quod caritas, ut ex praedictis, art. praeced., patet, amicitiam et
            amorem et desiderium includit. Desiderium autem naturale non potest esse nisi rei quae
            naturaliter haberi potest; unde desiderium naturale summi boni inest nobis secundum
            naturam, inquantum summum bonum participabile est a nobis per effectus naturales.
            Similiter amor ex similitudine causatur; unde naturaliter diligitur summum bonum super
            omnia, inquantum habemus similitudinem ad ipsum per bona naturalia. Sed quia natura non
            potest pervenire ad operationes ejus, quae sunt vita sua, et beatitudo, scilicet visio
            divinae essentiae; ideo etiam ad amicitiam non pertingit, quae facit amicos convivere,
            et in omnibus communicare; et ideo oportet superaddi caritatem, per quam amicitiam ad
            Deum habeamus, et ipsum amemus, et desideremus assimilari ei per participationem
            spiritualium donorum, ut participabilem per gloriam ab amicis suis.</p>
          <p xml:id="ta-l3d27q2-d1e276">Ad quintum dicendum, quod non sufficit desiderium, sed oportet esse communicationem in
            vita, ut dictum est, art. 1.</p>
          <p xml:id="ta-l3d27q2-d1e280">Ad sextum dicendum, quod difficultas quae est in operibus virtutum, non semper est
            laboris, vel alicujus contristantis; sed proprie ea quorum est virtus dicuntur habere
            difficultatem, inquantum supra vires elevantur eorum qui virtutem non habent.</p>
        </div>
        <div xml:id="ta-l3d27q2-Dd1e285" type="articulus">
          <head xml:id="ta-l3d27q2-Hd1e287">Articulus 3</head>

          <head xml:id="ta-l3d27q2-Hd1e290" type="questionTitle">Utrum subjectum caritatis sit ratio</head>

          <p xml:id="ta-l3d27q2-d1e293">Ad tertium sic proceditur. Videtur quod subjectum caritatis sit ratio. Omnis enim
            virtutis, ut in 1 Ethic. dicitur, subjectum est rationale per participationem, vel
            rationale per essentiam. Sed caritas est virtus, ut dictum est. Cum ergo subjectum ejus
            non sit rationale per participationem, quia sic esset virtus moralis, videtur quod
            subjectum ejus sit rationale per essentiam.</p>
          <p xml:id="ta-l3d27q2-d1e296">Praeterea, ea quae mutuo se expellunt, oportet esse in eodem. Sed caritas et peccatum
            mortale mutuo se expellunt. Cum ergo omne peccatum mortale, sit vel in ratione superiori
            vel inferiori, ut in 2 Lib., dist. 30, dictum est; videtur quod etiam caritas sit in
            ratione.</p>
          <p xml:id="ta-l3d27q2-d1e299">Praeterea, sicut caritas est principalis in gratuitis virtutibus, ita prudentia in
            moralibus. Sed prudentiae subjectum est ratio. Ergo et caritatis.</p>
          <p xml:id="ta-l3d27q2-d1e303">Praeterea, cum caritas sit virtus theologica, non potest esse in parte sensitiva, cujus
            objectum Deus esse non potest. Ergo oportet quod sit in parte intellectiva. Sed non est
            in libero arbitrio: quia objectum ejus est contingens operabile a nobis; caritas autem
            est ultimi finis, supra quem non cadit contingentia, neque nostra operatio, neque
            electio. Similiter non potest esse in voluntate: quia voluntas non habet determinatum
            actum, sed imperat omnes actus animae; unde si caritas esset in voluntate, eadem ratione
            quaelibet alia virtus. Ergo restat quod sit in ratione.</p>
          <p xml:id="ta-l3d27q2-d1e306">Praeterea, philosophi de virtutibus tractantes nullam virtutem in voluntate posuerunt,
            ponentes intellectuales in rationali per essentiam, morales vero in rationali per
            participationem, cujusmodi est irascibilis et concupiscibilis, ut patet ex 1 Ethic. Cum
            ergo caritas sit virtus, videtur quod non sit in voluntate.</p>
          <p xml:id="ta-l3d27q2-d1e309">Sed contra, objectum rationis est verum; caritatis autem non, sed magis bonum. Ergo
            caritas est in voluntate, non in ratione.</p>
          <p xml:id="ta-l3d27q2-d1e312">Praeterea, amor ad appetitum pertinet. Sed ratio pertinet ad cognitionem. Ergo caritas
            non est in ratione.</p>
          <p xml:id="ta-l3d27q2-d1e315">Respondeo dicendum, quod ad sciendum in qua potentia est aliqua virtus, oportet
            considerare cui potentiae actus ejus competat. Actus autem principalis caritatis est
            diligere Deum: qui quidem rationis est quasi dirigentis, sed appetitus quasi exequentis.
            Unde oportet quod ad appetitum reducatur. Non potest autem hunc actum exequi appetitus
            sensitivus, quia ejus objectum Deus esse non potest. Ergo oportet quod ad appetitum
            intellectivae partis pertineat, non inquantum est electivus eorum quae sunt ad finem,
            sed inquantum se habet ad ipsum ultimum finem; et hoc est voluntatis; unde proprium
            subjectum caritatis est voluntas. Quidam autem dicunt, caritatem in concupiscibili esse;
            quod esse non potest: quia concupiscibilis pars appetitus sensitivae est partis. Et si
            dicatur concupiscibilis humana, hoc non habet nisi per participationem rationis; nisi
            forte ipsam voluntatem aequivoce irascibilem et concupiscibilem vocare vellent.</p>
          <p xml:id="ta-l3d27q2-d1e318">Ad primum ergo dicendum, quod pars rationalis per essentiam non dicitur solum ipsa
            ratio, sed etiam appetitus rationi annexus, scilicet voluntas; unde philosophus dicit in
            3 de anima, quod voluntas in ratione est. Et ideo caritas non est virtus moralis, quia
            non est circa passiones, quae sunt in appetitu sensitivo, qui est rationalis per
            participationem: neque est virtus intellectualis; non enim est in ratione per essentiam
            quantum ad vires apprehensivas; sed est virtus theologica.</p>
          <p xml:id="ta-l3d27q2-d1e322">Ad secundum dicendum, quod peccatum mortale non semper dicitur esse in ratione sicut in
            subjecto, cum quandoque sit in irascibili, quandoque in concupiscibili; sed est semper
            in ratione sicut in dirigente, et in voluntate, seu libero arbitrio, sicut imperante et
            dirigente actum ejus: et sic etiam caritas habet rationem quasi dirigentem in suo actu,
            vel magis intellectum.</p>
          <p xml:id="ta-l3d27q2-d1e325">Ad tertium dicendum, quod prudentia principalis est in virtutibus moralibus, inquantum
            est directiva omnium; et ideo ad rationem pertinet: sed caritas est principalis per
            modum imperantis et conjungentis fini et informantis; quod pertinet ad voluntatem.</p>
          <p xml:id="ta-l3d27q2-d1e328">Ad quartum dicendum, quod nec appetitus sensitivus, nec liberum arbitrium, proprie
            loquendo, est subjectum caritatis; sed voluntas, quae quamvis habeat se quodammodo ut
            causa ad omnes actus humanos, non tamen eodem modo se habet ad omnes. Quosdam enim actus
            ipsa elicit, inquantum est quaedam specialis potentia, sicut velle; quosdam vero
            imperat, ut est universalis motor virium animae. Unde virtutes perficientes ad actus
            quod voluntas tantum imperat, non sunt in voluntate sicut in subjecto, sed in illis
            potentiis quae illos actus eliciunt; sed virtutes perficientes ad actus quos voluntas
            elicit, sunt in voluntate quasi in subjecto: et sic non est eadem ratio de omnibus.
            Diligere autem est actus a voluntate elicitus, cum importet quietationem voluntatis, et
            transformationem quamdam in rem amatam; et ideo caritas, quae ad hunc actum perficit,
            est in voluntate sicut in subjecto.</p>
          <p xml:id="ta-l3d27q2-d1e331">Ad quintum dicendum, quod virtutes, ut supra dictum est, dist. 23, quaest. 1, art. 1,
            sunt nobis necessariae ad hoc quod potentiae naturales determinentur ad bonum; unde in
            illis in quibus potentiae naturales sunt ex sui natura ad bonum determinatae, non
            requiruntur aliae virtutes. Voluntas autem habet bonum, quod est finis, pro objecto;
            unde quantum in se est, naturaliter est determinata ad bonum; quod est finis humanae
            naturae proportionatus: et ideo in voluntate respectu finis ultimi, philosophi nullam
            virtutem posuerunt. Tamen oportet ponere aliquam virtutem acquisitam in voluntate
            secundum quod est eorum quae sunt ad finem, scilicet justitiam, ut infra dicetur, dist.
            33, quaest. 2, art. 4, quaestiunc. 2, quae est circa bona quae in usum vitae veniunt, et
            tamen inter morales computatur: quia voluntas quamvis secundum suam essentiam sit in
            rationali per essentiam, tamen quantum ad similitudinem actus convenit cum irascibili et
            concupiscibili, quae dicuntur rationales per participationem: et ipsa etiam voluntas
            aliqualiter rationem participat, inquantum a ratione apprehensiva dirigitur. At secundum
            doctrinam fidei ponitur finis ultimus naturalem inclinationem excedens; et ideo secundum
            theologos oportet ponere virtutem aliquam in voluntate ad elevandum in praedictum finem:
            et hanc dicimus caritatem.</p>
        </div>
        <div xml:id="ta-l3d27q2-Dd1e335" type="articulus">
          <head xml:id="ta-l3d27q2-Hd1e337">Articulus 4</head>

          <head xml:id="ta-l3d27q2-Hd1e340" type="questionTitle">Utrum caritas sit una virtus vel plures</head>
          <div xml:id="ta-l3d27q2-Dd1e343">
            <head xml:id="ta-l3d27q2-Hd1e345">Quaestiuncula 1</head>
            <p xml:id="ta-l3d27q2-d1e348">Ad quartum sic proceditur. Videtur quod caritas non sit una virtus. Habitus enim
              distinguuntur per actus, et actus per objecta. Sed caritas habet duo objecta maxime
              distantia, scilicet Deum et proximum. Ergo non est una virtus.</p>
            <p xml:id="ta-l3d27q2-d1e351">Praeterea, virtutes theologicae a moralibus distinguuntur: quia virtutes morales
              dirigunt in his quae sunt ad finem, theologicae autem sunt de ipso fine. Sed caritas
              est et de fine, inquantum per eam diligitur Deus; et de his quae sunt ad finem,
              inquantum per eam diligitur proximus. Ergo caritas continet duas virtutes, quarum una
              est moralis et alia theologica.</p>
            <p xml:id="ta-l3d27q2-d1e354">Praeterea, virtutes ad actus aliquos ordinantur: quia virtus est optimorum operativa,
              ut dicitur in 2 Eth., et modum aliquem in suis actibus ponunt: quia virtus est in hoc
              quod non solum bona, sed bene fiant; et iterum actus virtutum per praecepta legis
              imperantur. Sed caritas habet duos actus et duos modos et duo praecepta. Ergo non est
              una virtus.</p>
            <p xml:id="ta-l3d27q2-d1e357">Sed contra, motor in quolibet genere est unus tantum. Sed caritas movet omnes alias
              virtutes ad suum finem per actus proprios. Ergo caritas est una virtus.</p>
            <p xml:id="ta-l3d27q2-d1e361">Praeterea, objectum caritatis est Deus, cum sit virtus theologica. Sed Deus est summe
              unus. Ergo caritas est una tantum virtus.</p>
          </div>
          <div xml:id="ta-l3d27q2-Dd1e365">
            <head xml:id="ta-l3d27q2-Hd1e367">Quaestiuncula 2</head>
            <p xml:id="ta-l3d27q2-d1e370">Ulterius. Videtur quod non sit distincta ab aliis virtutibus. Quidquid enim cadit in
              distinctione virtutis, non distinguitur a virtutibus. Sed caritas est hujusmodi; unde
              Hieronymus dicit: <quote xml:id="ta-l3d27q2-Qd1e372">ut breviter omnem virtutis definitionem complectar, virtus
                est caritas qua diligitur Deus et proximus</quote>: et Augustinus dicit, quod virtus
              est ordo amoris. Ergo caritas non distinguitur ab aliis virtutibus.</p>
            <p xml:id="ta-l3d27q2-d1e376">Praeterea, virtutes distinguuntur per actus. Sed actus omnium aliarum virtutum
              caritati attribuuntur, ut patet 1 Cor. 13. Ergo caritas non est virtus distincta ab
              aliis virtutibus.</p>
            <p xml:id="ta-l3d27q2-d1e379">Praeterea, quaelibet virtus specialis habet speciale objectum. Sed caritas non habet
              speciale objectum, sed omnibus commune, scilicet bonum. Ergo caritas non est specialis
              virtus.</p>
            <p xml:id="ta-l3d27q2-d1e382">Praeterea, praecepta legis sunt de actibus virtutum. Sed praeceptum quod ad caritatem
              pertinet, non distinguitur ab aliis praeceptis; sed omnia alia praecepta complectitur.
              Ergo et caritas non distinguitur ab aliis virtutibus.</p>
            <p xml:id="ta-l3d27q2-d1e386">Sed contra, omne quod dividitur contra alia, est distinctum ab illis. Sed caritas
              distinguitur contra alias virtutes theologicas, ut patet 1 Corinth. 13, et per
              Gregorium, qui dicit, quod caritas signatur per unam de filiabus Job. Ergo est virtus
              specialis.</p>
            <p xml:id="ta-l3d27q2-d1e389">Praeterea, philosophus probat justitiam esse specialem virtutem per hoc quod habet
              aliquod vitium speciale sibi tantum oppositum. Sed caritas habet aliquod vitium
              speciale sibi tantum oppositum, scilicet odium. Ergo caritas est virtus specialis.</p>
          </div>
          <div xml:id="ta-l3d27q2-Dd1e393">
            <head xml:id="ta-l3d27q2-Hd1e395">Quaestiuncula 3</head>
            <p xml:id="ta-l3d27q2-d1e398">Ulterius. Videtur quod caritas non sit forma aliarum virtutum. Omnis enim forma vel
              est exemplaris vel intrinseca. Sed caritas non est forma exemplaris virtutum, quia
              tunc in eamdem speciem traherentur aliae virtutes: nec iterum est forma intrinseca:
              quia daret esse et speciem aliis virtutibus; et sic omnes virtutes essent eaedem
              specie, et essent in eodem subjecto ubi est caritas, nec ab ipsa distinguerentur. Ergo
              caritas nullo modo est forma virtutum.</p>
            <p xml:id="ta-l3d27q2-d1e401">Praeterea, caritas differt a gratia. Sed gratia dicitur esse forma omnium virtutum,
              quia facit actum meritorium. Ergo caritas non est forma.</p>
            <p xml:id="ta-l3d27q2-d1e404">Praeterea, sicut se habet potentia ad potentiam, ita habitus ad habitum. Sed ratio
              imponit modum omnibus aliis viribus. Ergo et habitus existens in ratione omnibus aliis
              habitibus; et ita fides est magis forma virtutum quam caritas; vel etiam prudentia,
              quae etiam ponitur a philosophis quasi forma omnium aliarum virtutum.</p>
            <p xml:id="ta-l3d27q2-d1e407">Praeterea, forma efficiens et finis non incidunt in idem numero, ut dicitur in 2
              Phys. Sed caritas est finis praecepti, et ita virtutum: est etiam motor, inquantum
              imperat actus earum. Ergo ipsa non est forma.</p>
            <p xml:id="ta-l3d27q2-d1e411">Praeterea, habitus indicantur per actus. Sed unaquaeque virtus ponit suum modum vel
              formam in actu suo, secundum quem justus juste facit, et fortis fortiter. Ergo
              virtutes non formantur per caritatem, sed per seipsas formatae sunt.</p>
            <p xml:id="ta-l3d27q2-d1e414">Sed contra, Ambrosius dicit, quod caritas omnes alias virtutes informat et est mater
              earum.</p>
            <p xml:id="ta-l3d27q2-d1e417">Praeterea, illud quod est principale, etiam in corporalibus, est formale respectu
              aliorum; sicut ignis est quodammodo forma aeris, aer aquae, et aqua terrae, ut dicitur
              4 Physic. Sed caritas est principalis inter alias virtutes. Ergo ipsa est forma
              aliarum virtutum.</p>
          </div>
          <div xml:id="ta-l3d27q2-Dd1e422">
            <head xml:id="ta-l3d27q2-Hd1e424">Quaestiuncula 4</head>
            <p xml:id="ta-l3d27q2-d1e427">Ulterius. Videtur quod caritas possit esse informis. Sicut enim fides est in eo qui
              non operatur bene, ita et dilectio qua Deus diligitur: quia etiam peccatores et
              infideles Deum diligunt. Sed fides quae est sine operibus, est informis. Ergo
              similiter caritas.</p>
            <p xml:id="ta-l3d27q2-d1e430">Praeterea, nullus scit se habere gratiam. Potest autem aliquis scire se habere
              dilectionem. Ergo dilectio Dei potest esse sine gratia; et ita potest esse
              informis.</p>
            <p xml:id="ta-l3d27q2-d1e433">Praeterea, ex fide oriuntur timor et amor. Sed timor potest esse informis, ut patet
              de timore servili. Ergo et amor.</p>
            <p xml:id="ta-l3d27q2-d1e436">Sed contra, spiritus sanctus non potest esse sine gratia. Sed caritas Dei diffunditur
              in cordibus nostris per spiritum sanctum; Rom. 5. Ergo caritas non potest esse
              informis.</p>
            <p xml:id="ta-l3d27q2-d1e440">Praeterea, forma non potest esse informis. Sed caritas est forma omnium aliarum
              virtutum. Ergo ipsa non potest esse informis.</p>
          </div>
          <div xml:id="ta-l3d27q2-Dd1e444">
            <head xml:id="ta-l3d27q2-Hd1e446">Quaestiuncula 1</head>
            <p xml:id="ta-l3d27q2-d1e449">Respondeo dicendum ad primam quaestionem, quod virtus specificatur ex objecto suo
              secundum illam rationem qua principaliter in ipsum tendit; unde cum caritas diligat
              Deum principaliter, et omnia alia non diligat nisi inquantum sunt Dei, constat quod ex
              unitate divinae bonitatis, quam caritas primo respicit, unitatem recipit, et est una
              virtus.</p>
            <p xml:id="ta-l3d27q2-d1e452">Ad primum ergo dicendum, quod proximus non est objectum principale ipsius caritatis,
              ut dictum est.</p>
            <p xml:id="ta-l3d27q2-d1e455">Ad secundum dicendum, quod virtutes etiam theologicae dirigunt in his quae sunt ad
              finem, non quidem secundum proprias rationes rerum quae sunt ad finem, sed secundum
              rationem finis; sicut fides facit etiam quaedam credere de creaturis propter veritatem
              primam, a qua accipit: similiter et caritas facit diligere homines inquantum sunt
              participabiles divinae bonitatis, quae est finis ultimus.</p>
            <p xml:id="ta-l3d27q2-d1e458">Ad tertium dicendum, quod materialis diversitas objectorum sufficit ad
              diversificandum actum secundum numerum; sed secundum speciem actus non diversificantur
              nisi ex diversitate formali objecti. Formalis autem objecti diversitas est secundum
              illam rationem quam principaliter attendit vel habitus vel potentia; et ideo diligere
              Deum et proximum sunt quidem diversi actus, sed ad eumdem habitum pertinent; sicut
              etiam videre album et nigrum, et propinquum et distans, sunt diversae visiones
              secundum numerum, et diversos modos habent, et tamen ad unam visivam potentiam
              pertinent: et sic etiam de actibus caritatis dantur diversa praecepta secundum
              diversos modos quos habent.</p>
          </div>
          <div xml:id="ta-l3d27q2-Dd1e462">
            <head xml:id="ta-l3d27q2-Hd1e464">Quaestiuncula 2</head>
            <p xml:id="ta-l3d27q2-d1e467">Ad secundam quaestionem dicendum, quod, ut dictum est, habitus specificantur ex
              objectis suis secundum rationem quam principaliter attendunt. Ratio autem objecti
              sumitur secundum proportionem rei circa quam est operatio habitus vel potentiae, ad
              actum animae, in qua sunt habitus vel potentiae. Quia autem per operationem animae
              dividuntur quandoque quae secundum rem conjuncta, et summe unum sunt; ideo contingit
              quod ubi res est eadem, sunt diversae rationes objecti, sicut eadem res objectum est
              liberalitatis, ut est donabilis, et justitiae, ut habet debiti rationem. Et similiter
              ubi res est communis, est ratio objecti particularis et propria: sicut philosophia
              prima est specialis scientia, quamvis consideret ens secundum quod est omnibus
              commune: quia specialem rationem entis considerat secundum quod non dependet a materia
              et a motu: et similiter est in proposito. Objectum enim caritatis proprium et
              principale est bonitas divina. In omnibus autem aliis virtutibus est aliquod bonum
              divinum; sed tamen hoc quod est commune secundum rem, habet specialem rationem: et
              ideo caritas est specialis virtus ab omnibus aliis distincta.</p>
            <p xml:id="ta-l3d27q2-d1e470">Ad primum ergo dicendum, quod sicut est in scientiis, quod una scientia specialis ab
              aliis distincta, scilicet prima philosophia, omnibus aliis scientiis perfectionem
              impartitur, inquantum objectum suum est commune secundum rem objectis omnium aliarum
              scientiarum; ita etiam est in virtutibus, ubi illud quod ad aliquam virtutem pertinet,
              potest poni in definitione virtutis communis; sicut patet de prudentia, quae perficit
              rationem virtutis in omnibus virtutibus moralibus: et ideo ratio recta, quae ad
              prudentiam pertinet, ponitur in definitione virtutis, ut patet 2 Ethic.: <quote xml:id="ta-l3d27q2-Qd1e472">virtus
                est habitus electivus in mediocritate consistens determinata ratione, prout sapiens
                determinabit</quote>. Nec ex hoc habetur quod prudentia non sit specialis virtus,
              sed quod est generalis regula omnium virtutum; et ita etiam caritas, quae perficit
              omnes alias virtutes, ponitur in definitione virtutis; nec ex hoc habetur quod sit
              generalis virtus, sed generalis perfectio virtutum. Tamen hoc quod dicit Augustinus,
              quod est virtus ordo amoris, potest dupliciter accipi: vel pro ipso amore caritatis,
              et tunc praedicta responsio tenet; vel pro amore in communi, et sic amor sumitur pro
              amore naturali, qui inest cuilibet potentiae respectu sui objecti, quem virtus
              determinat: quia est ordinatio affectionum animae. Quidam autem non attendentes
              differentiam naturalis amoris vel appetitus, ad amorem et appetitum animalem, intantum
              erraverunt, quod posuerunt concupiscibilem non esse specialem vim, sed diffusam in
              omnibus aliis viribus; et similiter caritatem indistinctam ab aliis virtutibus.</p>
            <p xml:id="ta-l3d27q2-d1e476">Ad secundum dicendum, quod actus aliarum virtutum non attribuuntur caritati quasi
              ipsa eos eliciat, sed quia ipsa eos imperat. Habet autem specialem actum quem elicit,
              diligere Deum.</p>
            <p xml:id="ta-l3d27q2-d1e479">Ad tertium dicendum, quod non quodlibet bonum est objectum caritatis, sed bonum
              divinum; et hoc etiam quamvis sit in omnibus bonis aliqualiter, tamen habet specialem
              rationem, ut dictum est.</p>
            <p xml:id="ta-l3d27q2-d1e483">Ad quartum dicendum, quod praeceptum ad caritatem pertinens, non comprehendit omnia
              alia praecepta sicut universale ad illa, sed per quamdam reductionem, quia omnia
              praecepta ad illud ordinantur, sicut etiam actus omnium aliarum virtutum ad actum
              caritatis, inquantum omnes imperat. Unde ex hoc non ostenditur quod caritas sit
              generalis virtus, sed quod est generalis motor omnium virtutum.</p>
          </div>
          <div xml:id="ta-l3d27q2-Dd1e487">
            <head xml:id="ta-l3d27q2-Hd1e489">Quaestiuncula 3</head>
            <p xml:id="ta-l3d27q2-d1e492">Ad tertiam quaestionem dicendum, quod caritas ad omnes alias virtutes comparatur et
              ut motor et ut finis et ut forma. Quod autem motor sit omnium aliarum virtutum, ex hoc
              patet, quia ipsum bonum, quod est objectum caritatis sub ratione finis, est finis
              virtutum. In omnibus autem potentiis vel artibus ordinatis ita accidit, quod ars vel
              potentia quae est circa finem, ordinat aliarum actus ad finem proprium; sicut
              militaris, quae est propter victoriam, ad quam omne officium bellicum ordinatur,
              ordinat equestrem et navalem et omnia hujusmodi in suum finem; et ideo dicitur caritas
              mater aliarum virtutum, inquantum earum actus producit ex conceptione finis, inquantum
              ipse finis habet se per modum seminis, cum sit principium in operabilibus, ut dicit
              philosophus: et secundum hoc dicitur imperare actus inferiorum virtutum, secundum quod
              facit eas operari propter finem suum; et secundum hoc movet alias artes inferiores ad
              finem suum; unde caritas etiam omnes alias virtutes ad suum finem movet, et secundum
              hoc dicitur actus earum imperare. Hoc enim interest inter elicere actum et imperare,
              quod habitus vel potentia elicit illum actum quem producit circa objectum nullo
              mediante: sed imperat actum qui producitur mediante potentia vel habitu inferiori
              circa objectum illius potentiae. Sic ergo caritas est motor aliarum virtutum:
              similiter etiam finis: quia hoc commune est in omnibus virtutibus, quod actus ipsarum
              sunt proximi fines earum cum actus sit perfectio prima; et minus completum ordinatur
              ad magis completum sicut ad finem. Finis autem inferioris potentiae vel habitus
              ordinatur ad finem superioris, sicut finis militaris ad finem civilis; unde actus
              omnium aliarum virtutum ordinantur ad actum caritatis sicut ad finem; et propter hoc
              dicitur caritas praecepti finis. Similiter etiam patet quod est forma perficiens
              unamquamque virtutem in ratione virtutis. Inferior enim potentia non habet
              perfectionem virtutis nisi secundum quod participat perfectionem potentiae superioris;
              sicut habitus qui est in irascibili, non habet rationem virtutis, ut dicitur in 4
              Ethic., nisi inquantum intellectum et discretionem recipit a ratione, quam perficit
              prudentia; et secundum hoc prudentia ponit modum et formam in omnibus aliis virtutibus
              moralibus. Omnes autem aliae virtutes quae sunt meritoriae vitae aeternae, secundum
              quod nunc loquimur de virtutibus, sunt in potentiis voluntati subjectis: quia nullus
              actus alicujus potentiae potest esse meritorius nisi inquantum habet aliquid de
              voluntario: quod contingit ex hoc quod voluntas imperat et movet actus aliarum
              potentiarum. Unde non potest esse quod aliquis habitus existens in aliqua potentia
              animae habeat rationem virtutis loquendo de virtutibus meritoriis, de quibus hic
              loquimur, nisi secundum hoc quod in illa potentia participatur aliquid de perfectione
              voluntatis quam caritas perficit; et ideo caritas est forma virtutum aliarum omnium,
              sicut prudentia moralium. Et hic est unus modus quo caritas est forma aliarum
              virtutum. Alii autem duo modi possunt accipi ex hoc quod ipsa est motor et finis,
              inquantum movens ponit motum suum in instrumento, et ea quae sunt ad finem, diriguntur
              ex ratione finis; et ita modus caritatis participatur in aliis virtutibus, inquantum
              moventur a caritate, et inquantum ordinantur in ipsam sicut in finem.</p>
            <p xml:id="ta-l3d27q2-d1e495">Ad primum ergo dicendum, quod caritas est forma exemplaris virtutum; sed forma
              exemplaris est duplex. Una ad cujus repraesentationem aliquid fit: et ad hanc non
              exigitur nisi similitudo tantum: sicut dicimus res veras esse formas exemplares
              picturarum. Alio modo dicitur forma exemplaris ad cujus similitudinem aliquid fit, et
              per cujus participationem esse habet; sicut divina bonitas est forma exemplaris omnis
              bonitatis, et divina sapientia omnis sapientiae; et talis forma exemplaris non oportet
              quod sit unius speciei cum causatis: quia participantia non semper participant per
              modum participati; et hoc modo prudentia est forma aliarum virtutum moralium,
              inquantum sigillatio quedam prudentiae in inferioribus viribus dat habitibus qui ibi
              sunt, rationem virtutis. Et similiter est de caritate respectu omnium aliarum
              virtutum.</p>
            <p xml:id="ta-l3d27q2-d1e498">Ad secundum dicendum, quod inferiores vires non perficiuntur perfectione virtutis,
              nisi per participationem perfectionis a superioribus. Cum autem superiora sint
              formalia respectu inferiorum, quasi perfectiora; quod participatur a superioribus in
              inferioribus, formale est. Unde ad perfectionem virtutis in aliqua potentia tot formae
              exiguntur, quot superiora sunt respectu illius potentiae; sicut ratio superior est
              quam concupiscibilis, quasi ordinans ipsam; et ideo prudentia, quae est perfectio
              rationis, est forma temperantiae, quae est virtus concupiscibilis. Similiter voluntas
              est superior ratione, secundum quod actus rationis consideratur ut voluntarius et
              meritorius; et ideo caritas est forma prudentiae et temperantiae. Similiter essentia
              animae superior est voluntate, inquantum ab essentia et voluntas et omnes vires animae
              fluunt. Et ideo gratia, quae est perfectio essentiae animae, constituens ipsam in esse
              spirituali, est forma et caritatis et prudentiae et temperantiae; nec caritas esset
              virtus si esset sine gratia, sicut nec prudentia si esset sine caritate, loquendo de
              virtutibus infusis ordinatis ad merendum: neque temperantia sine caritate et
              prudentia. Quidam autem dicunt, quod caritas et gratia sunt idem per essentiam. Sed de
              hoc dictum est in 2 Lib., dist. 26, art. 4, corp.</p>
            <p xml:id="ta-l3d27q2-d1e501">Ad tertium dicendum, quod ratio imponit modum omnibus viribus quae sunt sub ipsa, et
              similiter voluntas omnibus viribus inferioribus ea. Sed ideo non posuerunt philosophi
              virtutem nisi a prudentia formari, quia in voluntate, prout est finis ultimi, et in
              essentia animae non posuerunt aliquam perfectionem superadditam naturae; naturalis
              autem perfectio constat quod in omnibus virtutibus participatur.</p>
            <p xml:id="ta-l3d27q2-d1e505">Ad quartum dicendum, quod forma exemplaris incidit in idem numero cum agente et fine;
              sicut patet in Deo; non autem forma intrinseca.</p>
            <p xml:id="ta-l3d27q2-d1e508">Ad quintum dicendum, quod inferiora participant perfectiones superiorum secundum
              modum suum: et ideo participationes determinantur in participantibus ex capacitate et
              natura participantium. Et ideo unaquaeque virtus quae est in inferiori potentia, habet
              quidem formam, qua est virtus, ex participatione perfectionis superioris potentiae;
              sed forma qua est haec virtus, habet ex natura propriae potentiae per determinationem
              ad proprium objectum; et hanc formam et modum ponit unaquaeque virtus circa suum
              actum; et iterum illam formam vel modum quem habet ex superiori; sic temperantia in
              actu suo ponit modum proprium et prudentiae et caritatis et gratiae.</p>
          </div>
          <div xml:id="ta-l3d27q2-Dd1e512">
            <head xml:id="ta-l3d27q2-Hd1e514">Quaestiuncula 4</head>
            <p xml:id="ta-l3d27q2-d1e517">Ad quartum quaestionem dicendum, quod caritas nunquam potest esse informis: et in hoc
              omnes concordant. Hoc autem contingit secundum quosdam, ex hoc quod caritas nihil est
              aliud quam spiritus sanctus. Sed hoc in 1 Lib., dist. 17, qu. 1, art. 1 et 2,
              destructum est. Secundum alios vero caritas est idem quod gratia; quod in Lib. 2,
              dist. 26, art. 4, reprobatum est. Et ideo oportet alias rationes assignare. Potest
              autem hujusmodi ratio ex jam dictis haberi duplex. Prima ratio accipitur ex effectu
              caritatis: quia cum caritas sit amicitia quaedam, quae requirit convictum inter
              amatos, non potest esse caritas, nisi sit participatio divinae vitae, quae est per
              gratiam; ideo caritas sine gratia esse non potest. Secunda ratio potest assignari ex
              hoc quod ipsa motor est omnium virtutum et forma; unde omne peccatum caritatem tollit,
              inquantum opponitur actui alicujus virtutis. Et quia gratia non potest tolli nisi per
              peccatum, ideo caritas tollitur ablata gratia.</p>
            <p xml:id="ta-l3d27q2-d1e520">Ad primum ergo dicendum, quod fidei non opponitur omne peccatum, sed omnis
              infidelitas; et ideo sicut per hoc quod homo errat in uno articulo, tollitur habitus
              fidei, ut supra dictum est, dist. 23, quaest. 3, art. 3, quaestiunc. 1, ita per hoc
              quod fit quodcumque peccatum, quod caritati opponitur, tollitur totaliter habitus
              caritatis; unde in caritate nihil manet informe, sicut in aliis virtutibus.</p>
            <p xml:id="ta-l3d27q2-d1e523">Ad secundum dicendum, quod de dilectione quam aliquis scit se habere, nescit utrum
              sit dilectio caritatis; unde sicut homo nescit habere gratiam, ita nescit se habere
              caritatem.</p>
            <p xml:id="ta-l3d27q2-d1e526">Ad tertium dicendum, quod timor non requirit participationem divinae vitae, sicut
              amor caritatis; et ideo non est simile de timore et amore.</p>
          </div>
        </div>
      </div>
    </body>
  </text>
</TEI>