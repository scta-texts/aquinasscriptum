<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum III, Distinctio 29, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum III, Distinctio 29, Quaestio 1</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="108vb"/>
      </div>
    </front>
    <body>
      <div xml:id="ta-l3d29q1">
        <head xml:id="ta-l3d29q1-Hd1e97">Librum III, Distinctio 29, Quaestio 1</head>
        <div xml:id="ta-l3d29q1-Dd1e100">
          <head xml:id="ta-l3d29q1-Hd1e102">Prooemium</head>
          <p xml:id="ta-l3d29q1-d1e105">Postquam determinavit <name ref="#Lombard">Magister</name> quid esset ex caritate
            diligendum, hic determinat de ordine caritatis. Dividitur autem haec pars in duas: in
            prima determinat ordinem caritatis respectu diligibilium quantum ad quantitatem
            dilectionis; in secunda quantum ad quantitatem meriti, distinct. 30, ibi: <quote xml:id="ta-l3d29q1-Qd1e110">hic
              quaeri solet</quote>. Prima pars dividitur in duas: in prima determinat de ordine
            caritatis quantum ad diversos gradus diligibilium; in secunda quantum ad diversos
            respectu status ipsius diligentis, ibi: <quote xml:id="ta-l3d29q1-Qd1e113">sciendum quoque est, diversos esse gradus
              caritatis</quote>. Prima in duas: in prima determinat ordinem caritatis respectu
            diligibilium; in secunda movet quasdam quaestiones circa determinata, ibi: <quote xml:id="ta-l3d29q1-Qd1e116">solet
              etiam quaeri, si parentes nostri mali sint, vel filii, vel fratres, an magis vel minus
              diligendi sint aliis bonis hac ratione nobis non copulatis</quote>. Circa primum duo
            facit: primo ostendit caritatem habere ordinem; secundo ostendit secundum quid
            attendendus sit ordo iste, ibi: <quote xml:id="ta-l3d29q1-Qd1e119">unde super hoc saepe movetur quaestio</quote>. Et
            circa hoc duo facit: primo ponit diversas circa hoc opiniones; in secunda determinat
            quid sibi videatur, ibi: <quote xml:id="ta-l3d29q1-Qd1e123">verum quia praemissa movetur quaestio</quote>. Circa
            primum duo facit: primo ponit quaestiones diversas, et rationes earum; secundo ostendit
            quomodo prima opinio rationibus alterius partis respondet, ibi: <quote xml:id="ta-l3d29q1-Qd1e126">sed inquiunt
              illi, quae de ordine dilectionis supra dicuntur, esse referenda ad operis
              exhibitionem</quote>. Circa primum duo facit: primo ponit opinionem illorum qui
            dicunt, ordinem caritatis attendendum esse solum secundum effectum; secundo illorum qui
            dicunt etiam secundum affectum attendendum esse, ibi: <quote xml:id="ta-l3d29q1-Qd1e129">quibus obviat illud
              praeceptum legis de diligendis parentibus. Sed inquiunt illi, quae de ordine
              dilectionis supra dicuntur, esse referenda ad operis exhibitionem</quote>. Hic
            ostendit quomodo prima opinio respondet rationibus alterius partis; et circa hoc duo
            facit: primo ostendit quomodo prima opinio respondet rationibus secundae. In secunda
            ostendit quomodo prima opinio addit aequalem dilectionem esse impendendam proximo
            quantum ad affectum, sicut et sibi ipsi, ibi: <quote xml:id="ta-l3d29q1-Qd1e132">quorum etiam nonnulli tradunt
              affectu caritatis tantum proximos esse diligendos. Solet autem quaeri, si parentes
              nostri mali sint vel filii, vel fratres, an magis vel minus diligendi sint aliis
              bonis</quote>. Hic movet quasdam quaestiones circa veritatem determinatam; et
            dividitur in duas partes secundum duas quaestiones quas movet; secunda incipit ibi:
              <quote xml:id="ta-l3d29q1-Qd1e135">quaeri etiam solet, cur dominus praeceperit diligere inimicos</quote>. Hic
            quaeruntur octo. 1 utrum caritatis sit habere ordinem; 2 utrum ille ordo sit attendendus
            secundum affectum et effectum simul, vel secundum affectum tantum; 3 utrum Deus super
            omnia diligendus sit; 4 utrum ejus dilectio admittat intuitum alicujus mercedis; 5 utrum
            proximos quantum nosipsos diligere debeamus; 6 utrum inter proximos propinqui extraneis
            praeferendi sint; 7 de ordine propinquorum ad invicem; 8 de perfectione caritatis, et
            gradibus enumeratis.</p>
        </div>
        <div xml:id="ta-l3d29q1-Dd1e140" type="articulus">
          <head xml:id="ta-l3d29q1-Hd1e142">Articulus 1</head>
          <head xml:id="ta-l3d29q1-Hd1e145" type="questionTitle">Utrum caritas habeat ordinem</head>

          <p xml:id="ta-l3d29q1-d1e148">Ad primum sic proceditur. Videtur quod caritas ordinem non habeat, Bernardus enim
            dicit, quod amor gradum nescit, dignitatem non considerat. Sed omnis ordo habet aliquem
            gradum. Ergo in caritate non est aliquis ordo.</p>
          <p xml:id="ta-l3d29q1-d1e151">Praeterea, philosophus dicit, quod amicitia aequalitas quaedam est. Sed aequalitas est
            uniformis diversitatem non patiens, sicut nec unitas divisionem. Ergo caritas non habet
            ordinem.</p>
          <p xml:id="ta-l3d29q1-d1e154">Praeterea, ordinare rationis est, cujus est conferre. Sed caritas non est in ratione,
            sed in voluntate, quae non est vis collativa. Ergo in caritate non est ordo.</p>
          <p xml:id="ta-l3d29q1-d1e158">Praeterea, ordo distinctionem requirit. Sed caritas est magis unitiva inter alias
            virtutes. Cum ergo in aliis virtutibus non assignetur ordo, neque in caritate assignari
            debet.</p>
          <p xml:id="ta-l3d29q1-d1e161">Praeterea, omne illud quod pertinet ad actum virtutis sicut circumstantia quaedam
            necessaria, cadit sub praecepto. Sed ordo dilectionis non cadit sub praecepto: quia ex
            quo impendo alicui quod debeo, lex non prohibet quin illi cui non teneor plus impendam.
            Ergo ordo dilectionis non est circumstantia debita in caritate.</p>
          <p xml:id="ta-l3d29q1-d1e164">Sed contra, sicut Dionysius dicit, malum hominis est contra bonum rationis esse. Sed
            malum hominis est contra virtutem esse. Ergo in qualibet virtute oportet bonum rationis
            esse. Sed bonum rationis est quod homo faciat ordinate unumquodque quod facit. Cum ergo
            caritas sit virtus, oportet quod ordinem habeat.</p>
          <p xml:id="ta-l3d29q1-d1e167">Praeterea, actus virtutum variatur secundum exigentiam objectorum. Sed objectum
            caritatis, quod est bonum, ordinem habet, cum quoddam sit melius altero. Ergo et caritas
            debet ordinem habere.</p>
          <p xml:id="ta-l3d29q1-d1e170">Praeterea, ubicumque unum est propter alterum, ibi est aliquis ordo. Sed caritas
            diligit aliquid propter alterum, sicut omnia propter Deum. Ergo caritas ordinem
            habet.</p>
          <p xml:id="ta-l3d29q1-d1e173">Respondeo dicendum, quod in quolibet actu virtutis oportet esse modum: quia non est
            justus aliquis, nisi justa juste faciat. Modus autem in actu virtutis est ex
            commensuratione potentiae ad objectum, ut ab eodem a quo speciem habet, mensuram
            recipiat. Objectum autem caritatis bonum est hoc modo quod bonum simpliciter, ut dicit
            philosophus, est amabile simpliciter: unicuique autem proprium bonum. Unde cum in hoc
            contingat esse magnam diversitatem, et gradus diversos, secundum quod unum est altero
            melius vel magis propinquum, oportet quod etiam et actus dilectionis ordinem habeat, ad
            hoc quod sit virtuosus.</p>
          <p xml:id="ta-l3d29q1-d1e177">Ad primum ergo dicendum, quod in amore potest accipi duplex gradus. Unus diligibilis ad
            diligibile; et de hoc gradu loquimur: alius gradus diligentis ad diligibile; et de hoc
            loquitur Bernardus. Hunc tamen gradum quodammodo scit amor, quodammodo nescit. Scit
            quidem quantum ad exteriorem effectum, quia non eadem superioribus et aequalibus
            impendit; sed nescit quantum ad affectum, inquantum unit amantem amato; et interdum
            aliquid de affectu in effectu relucet, ut scilicet ad superiores nos magis confidenter
            habeamus, et ad inferiores magis socialiter.</p>
          <p xml:id="ta-l3d29q1-d1e180">Ad secundum dicendum, quod amicitia non consistit in aequalitate aequiparantiae solum:
            quia potest esse ad superiores, inferiores, et aequales: sed consistit in aequalitate
            proportionis; quae quidem aequalitas diversitatem non refugit quantitatis; sicut eadem
            proportio, scilicet sesquialtera, est trium ad duo, et sex ad quatuor, quamvis
            inaequalis sit quantitatis excessus.</p>
          <p xml:id="ta-l3d29q1-d1e183">Ad tertium dicendum, quod actus rationis dilectionem praecedit. Priora autem aliquid
            sui in posterioribus relinquunt, et ordo quem facit ratio in dilectione invenitur, ut
            dilectio sit ordinata; non quod ipsa ordinem faciat, sed quia in ordinata bona per
            rationem accepta ordinate tendit.</p>
          <p xml:id="ta-l3d29q1-d1e186">Ad quartum dicendum, quod aliae virtutes ordinant hominem in seipso, sicut fides,
            temperantia et hujusmodi: justitia vero ordinat ad alium, secundum quod aequatur ei
            quantum ad res circa quas est justitia; sed caritas ordinat ad alium secundum quod unit
            per affectum quantum ad ipsum; et ideo proprium objectum caritatis est ipsa rationalis
            natura, ad quam caritas habenda est, in qua plurimi gradus inveniuntur: et ideo magis
            assignatur ordo in caritate quam in aliqua alia virtute.</p>
          <p xml:id="ta-l3d29q1-d1e189">Ad quintum dicendum, quod in uno genere non potest esse nisi unum summum; et ideo si
            diligo aliquid quasi ultimum finem, non possum Deum diligere quasi ultimum finem. Ex hoc
            ergo ipso quod alterum quod est minus diligendum, aequiparo in dilectione ei quod
            diligendum est magis, non totum dilectionis quod debeo, impendo ei quod magis diligendum
            est; et similiter etiam patet in aliis. Unde caritatis ordo est in praecepto; et peccat
            qui praepostere agit, ut in littera dicitur.</p>
        </div>
        <div xml:id="ta-l3d29q1-Dd1e193" type="articulus">
          <head xml:id="ta-l3d29q1-Hd1e195">Articulus 2</head>

          <head xml:id="ta-l3d29q1-Hd1e198" type="questionTitle">Utrum ordo caritatis sit attendendus secundum affectum, vel
            secundum effectum</head>

          <p xml:id="ta-l3d29q1-d1e201">Ad secundum sic proceditur. Videtur quod ordo caritatis non sit attendendus secundum
            affectum, sed secundum effectum tantum. Sicut enim prima veritas, cui innititur fides,
            est una in omnibus; ita summa bonitas, cui innititur caritas, una est. Sed fides
            aequaliter certa est de omnibus quae ex fide creduntur. Ergo et caritas aequaliter
            afficitur ad omnia quae ex caritate diligit.</p>
          <p xml:id="ta-l3d29q1-d1e204">Praeterea, actus mensuratur secundum rationem objecti. Sed quamvis plura sint quae ex
            caritate diliguntur, tamen in omnibus est una ratio dilectionis, scilicet divina
            bonitas, quae est objectum caritatis. Ergo ad omnia quae ex caritate diliguntur est
            aequalis affectio.</p>
          <p xml:id="ta-l3d29q1-d1e207">Praeterea, quanto aliquis ad alterum magis afficitur, tanto majus bonum ei desiderat.
            Sed omnibus quae ex caritate diligimus, idem bonum optamus, vel de habito complacet
            nobis, scilicet vita aeterna. Ergo aequali affectione omnes diliguntur.</p>
          <p xml:id="ta-l3d29q1-d1e211">Praeterea, ordo caritatis est in praecepto. Non autem est in praecepto quantum ad
            affectum: quia dum exhibeam unicuique quod sibi debeo, etiam si sine affectu faciam, non
            sum reus praecepti. Ergo ordo caritatis non attenditur secundum affectum tantum.</p>
          <p xml:id="ta-l3d29q1-d1e214">Praeterea, ubi est major affectus, est etiam majus meritum: quia meritum secundum
            radicem caritatis mensuratur. Sed non magis meretur homo in dilectione propinquorum quam
            aliorum, vel etiam sui ipsius quam aliorum. Ergo ordo amoris non est accipiendus
            secundum affectum.</p>
          <p xml:id="ta-l3d29q1-d1e217">Sed contra, Gregorius dicit, quod probatio dilectionis est exhibitio operis. Si ergo
            secundum effectum est ordo, oportet quod etiam sit secundum affectum.</p>
          <p xml:id="ta-l3d29q1-d1e220">Praeterea, bonum est objectum caritatis quantum ad affectum. Sed ordo caritatis, ut
            dictum est, art. praec. in corp., attenditur secundum diversitatem bonorum. Ergo caritas
            habet ordinem non solum secundum effectum, sed etiam secundum affectum.</p>
          <p xml:id="ta-l3d29q1-d1e223">Praeterea, sicut caritas principaliter respicit affectum, ita beneficentia respicit
            effectum. Si ergo ordo esset solum secundum effectum, non esset haec ordinatio
            caritatis, sed solum beneficentiae; quod est contra auctoritatem canticorum in littera
            inductam.</p>
          <p xml:id="ta-l3d29q1-d1e226">Respondeo dicendum, quod effectus exterior non pertinet ad caritatem nisi inquantum ex
            affectu procedit, in quo primo est caritatis actus. Unde si esset ordo in effectu tantum
            attendendus, ordo ille nullo modo ad caritatem pertineret, sed ad alias virtutes magis,
            sicut ad liberalitatem vel misericordiam. Unde cum caritas ordinata perhibeatur, oportet
            quod ordo in affectu observetur, et ex affectu in effectum procedat: non hoc modo quod
            ei qui plus ex affectu diligitur, magis in effectu impendatur; sed quod homo sit paratus
            magis impendere, si necesse foret: quia quandoque qui diliguntur, nostris auxiliis non
            indigent. Et hoc etiam patet per simile in natura: quia unicuique rei naturali tantum
            inditum est a creatore de amore naturali erga aliquid, quantum necessarium est ut
            effectum circa id exhibeat; et similiter secundum gradum qui necesse est ut observetur
            in effectu, ordo affectus lege divina imperatur.</p>
          <p xml:id="ta-l3d29q1-d1e230">Ad primum ergo dicendum, quod objectum fidei non est veritas prima secundum quod est in
            re existens tantum, sed secundum quod est nobis divinitus annuntiata; quia fides ex
            auditu est; et ideo quia omnia quae sunt fidei, annuntiata sunt nobis eodem modo, ideo
            aequalis certitudo de eis habetur. Sed caritatis objectum est bonum, secundum quod est
            in rebus; et ideo cum in diversis rebus divina bonitas inveniatur, oportet quod
            diversimode affectio nostra in illa transeat.</p>
          <p xml:id="ta-l3d29q1-d1e233">Ad secundum dicendum, quod quamvis sit eadem ratio communis diligendi in omnibus, tamen
            illa ratio non aequaliter participatur in singulis; et ideo nec aequalis affectio eis
            debetur.</p>
          <p xml:id="ta-l3d29q1-d1e236">Ad tertium dicendum, quod intensio actus, praecipue in actibus animae (quae non
            necessario secundum totum suum posse agit sicut naturalia) non mensuratur ad quantitatem
            objecti tantum, sed ad efficaciam agentis, et conatum in agendo; unde non melius videt
            qui majorem rem intuetur, sed qui clarius videt; ideo etiam non oportet quod aequaliter
            afficiar ad illud cui aequale bonum desidero.</p>
          <p xml:id="ta-l3d29q1-d1e239">Ad quartum dicendum, quod ille qui impendit quod debet alicui sine affectu, quamvis non
            sit reus praecepti quod est de actu justitiae, est tamen reus praecepti quod est de
            caritate; unde Rom. 1, sic vitium reputatur sine affectione esse.</p>
          <p xml:id="ta-l3d29q1-d1e242">Ad quintum dicendum, quod de quantitate meriti diligibilium diversorum quaestio erit in
            sequenti dist., et ideo ibi reservetur.</p>
        </div>
        <div xml:id="ta-l3d29q1-Dd1e246" type="articulus">
          <head xml:id="ta-l3d29q1-Hd1e248">Articulus 3</head>

          <head xml:id="ta-l3d29q1-Hd1e251" type="questionTitle">Utrum Deus sit super omnia diligendus ex caritate</head>

          <p xml:id="ta-l3d29q1-d1e254">Ad tertium sic proceditur. Videtur quod Deus non sit supra omnia diligendus ex
            caritate. Quia, sicut dicit Dionysius, amor est unitiva virtus. Sed magis est sibi
            unusquisque unitus quam Deo. Ergo magis ex caritate debet se diligere quam Deum.</p>
          <p xml:id="ta-l3d29q1-d1e257">Praeterea, philosophus dicit, quod unicuique est amabile quod est sibi bonum. Sed
            quidquid diligit propter hoc quod est sibi bonum, propter seipsum diligit homo. Ergo
            quidquid diligit propter seipsum diligit. Ergo se magis diligit omnibus quae diligit; et
            ita non diligit Deum supra omnia.</p>
          <p xml:id="ta-l3d29q1-d1e260">Praeterea, philosophus dicit, quod amicabilia quae sunt ad alterum, veniunt ex
            amicabilibus quae sunt ad seipsum. Sed primum in quolibet genere est potissimum. Ergo
            amor quem quisque habet ad seipsum, est potior amore quem habet ad alterum; et ita
            quisque plus seipsum quam Deum diligit secundum naturam: et ita etiam secundum
            caritatem, cum gratia naturam non destruat.</p>
          <p xml:id="ta-l3d29q1-d1e264">Praeterea, sicut dicit Gregorius, <quote xml:id="ta-l3d29q1-Qd1e266">probatio dilectionis est exhibitio
              operis</quote>. Sed tantum quisque facit pro gratia conservanda, sive beatitudine
            creata habenda, quantum pro Deo. Ergo tantum diligit quis gratiam, vel beatitudinem
            creatam, quantum Deum. Sed dilectio qua dicimur diligere virtutem, vel aliquod accidens,
            refertur ad ipsum subjectum accidentis, cui desideratur illud accidens. Ergo tantum
            quisque diligit se habens caritatem, quantum Deum.</p>
          <p xml:id="ta-l3d29q1-d1e270">Praeterea, tantum quisque diligit proximum quantum diligit Deum in proximo vel in
            seipso: quia Deus non est melior in se quam ubicumque est. Ergo tantum quisque diligit
            seipsum vel proximum quantum diligit Deum: et ita non diligitur Deus ex caritate super
            omnia.</p>
          <p xml:id="ta-l3d29q1-d1e273">Sed contra, finis magis diligendus est his quae sunt ad finem. Sed Deus est finis
            omnium diligibilium ex caritate. Ergo ipse est maxime diligendus.</p>
          <p xml:id="ta-l3d29q1-d1e276">Praeterea, unicuique est diligibile proprium bonum, secundum philosophum. Sed Deus est
            majus bonum quam aliquid aliud, et est proprium magis alicui quam aliquid aliud: quia
            est magis intimum animae quam etiam ipsa sibi, ut dicitur in libro de spiritu et anima.
            Ergo Deus super omnia diligendus est.</p>
          <p xml:id="ta-l3d29q1-d1e279">Praeterea, quod est causa aliorum in unoquoque genere, maximum est in genere illo, ut
            dicitur in 2 Metaph. Sed Deus est causa et ratio quare omnia ex caritate diligantur,
            quia divina bonitas est per se objectum caritatis. Ergo magis diligendus est Deus quam
            aliquid aliud.</p>
          <p xml:id="ta-l3d29q1-d1e282">Respondeo dicendum, quod cum objectum amoris sit bonum, dupliciter aliquis tendere
            potest in bonum alicujus rei. Uno modo ita quod bonum illius rei ad alterum referat,
            sicut quod bonum unius rei optet alteri, si non habet; vel complaceat sibi, si habet:
            sicut amat quis vinum, in quantum dulcedinem vini peroptat, et in hoc gaudet quod ea
            fruitur, non quod vinum ipsam habet; et hic amor vocatur a quibusdam amor
            concupiscentiae. Amor autem iste non terminatur ad rem quae dicitur amari, sed
            reflectitur ad rem illam cui optatur bonum illius rei. Alio modo amor fertur in bonum
            alicujus rei ita quod ad rem ipsam terminatur, inquantum bonum quod habet, complacet
            quod habeat, et bonum quod non habet optatur ei; et hic est amor benevolentiae, qui est
            principium amicitiae, ut dicit philosophus. Unde gradus caritatis secundum hunc modum
            amoris attendendi sunt, quia caritas amicitiam includit, ut supra, dist. 27, quaest. 2,
            art. 1, corp., dictum est. Bonum autem illud unusquisque maxime vult salvari quod est
            sibi magis placens: quia hoc est appetitui informato per amorem magis conforme; hoc est
            autem suum bonum. Unde secundum quod bonum alicujus rei est vel aestimatur magis bonum
            ipsius amantis, hoc amans magis salvari vult in ipsa re amata. Bonum autem ipsius
            amantis magis invenitur ubi perfectius est; et ideo, quia pars quaelibet imperfecta est
            in seipsa, perfectionem autem habet in suo toto; ideo etiam naturali amore pars plus
            tendit ad conservationem sui totius quam sui ipsius. Unde etiam naturaliter animal
            opponit brachium ad defensionem capitis, ex quo pendet salus totius. Et inde est etiam
            quod particulares homines seipsos morti exponunt pro conservatione communitatis, cujus
            ipsi sunt pars. Quia ergo bonum nostrum in Deo perfectum est, sicut in causa universali
            prima et perfecta bonorum, ideo bonum in ipso esse magis naturaliter complacet quam in
            nobis ipsis; et ideo etiam amore amicitiae naturaliter Deus ab homine plus seipso
            diligitur. Et quia caritas naturam perficit, ideo etiam secundum caritatem Deum supra
            seipsum homo diligit, et super omnia alia particularia bona. Caritas autem supra
            naturalem dilectionem ipsius addit quamdam associationem in vita gratiae, ut supra
            dictum est. Quidam autem dicunt, quod aliquis naturaliter amore concupiscentiae Deum
            plus seipso diligit, inquantum divinum bonum est sibi delectabilius; sed amore amicitiae
            plus seipsum naturaliter quam Deum diligit, dum plus se vult esse et vivere et habere
            aliqua bona quam Deum; sed caritas ad hoc naturam elevat ut etiam per amicitiam aliquis
            plus Deum diligat quam seipsum. Sed prima opinio probabilior est: quia inclinatio
            naturae hominis inquantum est homo, nunquam contradicit inclinationi virtutis, sed est
            ei conformis.</p>
          <p xml:id="ta-l3d29q1-d1e286">Ad primum igitur dicendum, quod amor non est unio ipsarum rerum essentialiter, sed
            affectuum. Non autem est inconveniens, ut illud quod est minus conjunctum secundum rem,
            sit magis conjunctum secundum affectum, dum plerumque ea quae realiter nobis conjuncta
            sunt, nobis displiceant, et ab affectu maxime discordent. Sed amor ad rerum unionem
            inducit, quantum possibile est; et ideo amor divinus facit hominem, secundum quod
            possibile est, non sua vita, sed Dei, vivere, sicut apostolus dicit Gal. 11, 20:
              <quote xml:id="ta-l3d29q1-Qd1e288">vivo ego, jam non ego, vivit vero in me Christus</quote>.</p>
          <p xml:id="ta-l3d29q1-d1e292">Ad secundum dicendum, quod quamvis unicuique sit amabile quod sibi est bonum, non tamen
            oportet quod propter hoc sicut propter finem ametur, quia est sibi bonum; cum etiam
            amicitia non retorqueat ad seipsum bonum quod ad alterum optat: diligimus enim amicos,
            etiam si nihil nobis debeat inde fieri.</p>
          <p xml:id="ta-l3d29q1-d1e295">Ad tertium dicendum, quod amicabilia quae sunt ad alterum, venerunt ex amicabilibus
            quae sunt ad seipsum, non sicut ex causa finali, sed sicut ex eo quod est prius in via
            generationis. Quia sicut quilibet sibi prius est notus quam alter, et quam Deus; ita
            etiam dilectio quam quisque habet ad seipsum, est prior ea dilectione quam habet ad
            alterum, in via generationis.</p>
          <p xml:id="ta-l3d29q1-d1e298">Ad quartum dicendum, quod opera nostra, proprie loquendo, non proportionantur
            affectioni qua Deum in seipso diligimus, quia ex nostris operibus nihil ei accrescit vel
            accrescere potest. Sed si esset possibile quod ex nostris operibus aliquid ei
            accresceret, habens caritatem multo plura faceret propter beatitudinem ei conservandam
            quam propter eam sibi adipiscendam.</p>
          <p xml:id="ta-l3d29q1-d1e301">Ad quintum dicendum, quod Deus ubique aequaliter diligitur; tamen divinum bonum in isto
            esse, non est tantum amabile sicut ipsum esse in Deo: quia non aeque perfecte in omnibus
            est.</p>
        </div>
        <div xml:id="ta-l3d29q1-Dd1e306" type="articulus">
          <head xml:id="ta-l3d29q1-Hd1e308">Articulus 4</head>

          <head xml:id="ta-l3d29q1-Hd1e311" type="questionTitle">Utrum in dilectione Dei possit haberi respectus ad aliquam
            mercedem</head>

          <p xml:id="ta-l3d29q1-d1e314">Ad quartum sic proceditur. Videtur quod non possit in dilectione Dei haberi respectus
            ad aliquam mercedem. Quia Joan. 10, mercenarius vituperatur. Sed mercenarius dicitur qui
            mercedem quaerit. Ergo dilectio Dei ex caritate non admittit respectum mercedis.</p>
          <p xml:id="ta-l3d29q1-d1e317">Praeterea, Augustinus dicit: <quote xml:id="ta-l3d29q1-Qd1e319">Deo licet sine praemio serviri non possit, tamen
              sine intuitu praemii serviendum est</quote>. Sed praemium nihil aliud est quam merces
            laboris. Ergo sine respectu mercedis Deo serviendum est.</p>
          <p xml:id="ta-l3d29q1-d1e323">Praeterea, amicitia civilis quamvis habeat multas dilectiones et utilitates, tamen ad
            eas non respicit, sed supra honestum fundatur. Sed amicitia caritatis magis est honesta
            quam amicitia civilis. Ergo nec ipsa ad aliquam utilitatem respicit.</p>
          <p xml:id="ta-l3d29q1-d1e327">Praeterea, merces est finis eorum quae propter mercedem fiunt. Sed finis diligitur
            magis quam ea quae sunt ad finem. Si ergo Deus propter aliquam mercedem diligeretur,
            aliquid aliud magis diligeretur Deo; quod est contra rationem caritatis.</p>
          <p xml:id="ta-l3d29q1-d1e330">Praeterea, sicut per caritatem homo adipiscitur praemium, ita etiam fugit poenam. Sed
            caritas expellit timorem poenae, maxime si sit perfecta. Ergo videtur quod etiam
            excludit intuitum mercedis.</p>
          <p xml:id="ta-l3d29q1-d1e333">Sed contra, sicut dicitur in Glossa Matth. 1, spes generat caritatem. Sed spes est
            expectatio mercedis. Ergo caritas potest esse cum intuitu mercedis.</p>
          <p xml:id="ta-l3d29q1-d1e336">Praeterea, Hebr. 11, dicitur de sanctis patribus, quod aspiciebant in remunerationem.
            Sed constat quod ipsi diligebant Deum ex caritate. Ergo dilectio Dei ex caritate
            compatitur intuitum mercedis.</p>
          <p xml:id="ta-l3d29q1-d1e339">Praeterea, amicorum est quod quaerant invicem perfrui. Sed nihil aliud est merces
            nostra quam perfrui Deo, videndo ipsum. Ergo caritas non solum non excludit, sed etiam
            facit habere oculum ad mercedem.</p>
          <p xml:id="ta-l3d29q1-d1e342">Respondeo dicendum, quod merces proprie dicitur praemium quod quis ex labore vel aliquo
            opere meretur. Praemium autem est quod alicui in bonum ejus redditur; unde merces,
            inquantum hujusmodi, importat aliquid referibile per amorem ad id cui merces redditur:
            mercedem enim aliquis propter seipsum amat. Non tamen est de ratione mercedis quod sit
            intentionis finis: quia plerumque aliquis mercedem ex opere non quaerit, cui merces
            datur. Ea autem quae propter se aliquis diligit, vel sunt perfectiones illius
            formaliter, sicut sanitas, virtus, operatio, dilectio, et hujusmodi; vel sunt effectiva
            vel conservativa horum, aut contrariorum prohibitiva. Unde si aliquis amat aliquid extra
            se propter seipsum, illud potest dici merces, inquantum ex eo aliquid in ipso
            relinquitur vel conservatur. Sed, sicut supra dictum est, de ratione amicitiae est quod
            amicus sui gratia diligatur; unde amicus non habet in amicitia rationem mercedis,
            proprie loquendo, quamvis ea quae ex amico in nobis fiunt, rationem mercedis habere
            possint, sicut delectationes, et utilitates quas ex ipso amans consequitur, ratione
            quarum ipse amicus merces dicitur quasi causaliter, sicut dicitur Deus merces nostra
            ratione eorum quae ex ipso in nobis sunt. Patet ergo quod ponere mercedem aliquam finem
            amoris ex parte amati, est contra rationem amicitiae. Unde caritas per hunc modum oculum
            ad mercedem habere non potest: hoc enim esset Deum non ponere ultimum finem, sed bona
            quae ex ipso consequitur. Sed ponere mercedem esse finem amoris ex parte amantis, non
            tamen ultimum, prout scilicet ipse amor est quaedam operatio amantis, non est contra
            rationem amicitiae: quia ipsa amoris operatio cum sit quoddam accidens, non dicitur
            amari nisi propter suum subjectum, ut ex dictis patet: et inter ea quae propter se
            aliquis diligit, potest esse ordo, salva amicitia; unde et ipsam operationem amoris
            possum amare, non obstante amicitia, propter aliquid aliud. Erit tamen contra rationem
            virtutis, si virtutis operatio propter aliquid aliud virtute inferius, cujusmodi sunt
            temporalia bona, diligatur. Patet ergo quod habens caritatem non potest habere oculum ad
            mercedem, ut ponat aliquid quodcumque finem amati, scilicet Dei (hoc enim esset contra
            rationem caritatis, ut est amicitia quaedam), nec iterum ut ponat aliquod bonum
            temporale finem ipsius amoris; quia hoc est contra rationem caritatis, ut est virtus:
            potest tamen habere oculum ad mercedem, ut ponat beatitudinem creatam finem amoris, non
            autem finem amati: hoc enim neque est contra rationem amicitiae, neque contra rationem
            virtutis, cum beatitudo virtutum sit finis.</p>
          <p xml:id="ta-l3d29q1-d1e346">Ad primum ergo dicendum, quod mercenarius ibi dicitur qui opus spirituale propter
            mercedem temporalem exercet.</p>
          <p xml:id="ta-l3d29q1-d1e349">Ad secundum dicendum, quod sine intuitu praemii serviendum est, ita quod praemium non
            ponatur finis ejus quod amatur et cui servitur, sed quod ponatur finis ipsius servitii
            vel amoris.</p>
          <p xml:id="ta-l3d29q1-d1e352">Ad tertium dicendum, quod amicitia non respicit delectationes et utilitates amicorum
            quasi finem, propter quem amicus amat.</p>
          <p xml:id="ta-l3d29q1-d1e355">Ad quartum patet solutio per ea quae dicta sunt in corp.</p>
          <p xml:id="ta-l3d29q1-d1e358">Ad quintum dicendum, quod bonum de quo est spes, magis est consonum amori quam malum de
            quo est timor; et ideo quamvis perfecta caritas foras mittat timorem poenae, non tamen
            oportet quod foras mittat intuitum mercedis.</p>
        </div>
        <div xml:id="ta-l3d29q1-Dd1e362" type="articulus">
          <head xml:id="ta-l3d29q1-Hd1e364">Articulus 5</head>

          <head xml:id="ta-l3d29q1-Hd1e367" type="questionTitle">Utrum homo magis debeat seipsum ex caritate diligere quam
            proximum</head>

          <p xml:id="ta-l3d29q1-d1e370">Ad quintum sic proceditur. Videtur quod homo ex caritate non debeat seipsum magis quam
            proximum diligere. Illud enim propter quod aliud relinquitur, magis amatur. Sed caritas
            facit hominem seipsum relinquere quodammodo, et amato inhaerere: quia Dionysius dicit,
            quod amor ponit hominem extra se, et collocat eum in amato. Ergo plus amat amicum quam
            se.</p>
          <p xml:id="ta-l3d29q1-d1e373">Praeterea, Deum magis quam nos ipsos diligimus, inquantum bonum nostrum perfectius in
            eo quam in nobis invenitur. Sed similiter perfectius invenitur in aliquo proximorum quam
            in nobis: quia bona quae nos habemus, perfectius habent. Ergo debemus magis proximum
            quam nos ipsos diligere.</p>
          <p xml:id="ta-l3d29q1-d1e376">Praeterea, illud quod aliquis maxime in seipso diligit, est vivere, et esse. Sed
            caritas facit ponere vitam corporalem pro fratribus: quidam enim gentiles pro amore
            amicorum se morti exposuerunt sine aliqua spe vitae aeternae. Ergo amicitia et caritas
            facit magis diligere proximum quam seipsum.</p>
          <p xml:id="ta-l3d29q1-d1e380">Praeterea, illos magis diligimus quorum bona magis optamus, et mala magis vitamus. Sed,
            sicut dicit philosophus in 9 Ethicor., <quote xml:id="ta-l3d29q1-Qd1e382">in tristitia amicos tarde vocandum, ad
              eorum autem tristitias prompte eundum; in laetitiis autem e converso, quia eos prompte
              vocandum, difficulter ad eorum laetitiam se ingerendum</quote>. Ergo caritas facit
            magis amare proximos quam seipsos.</p>
          <p xml:id="ta-l3d29q1-d1e386">Praeterea, beneficentia est effectus caritatis. Sed magis laudantur qui sunt benefici
            ad amicos quam qui sunt benefici ad seipsos. Ergo caritas facit magis amare proximos
            quam seipsum.</p>
          <p xml:id="ta-l3d29q1-d1e389">Praeterea, amicitia facit hominem gaudere de conversatione cum amicis. Sed homo magis
            delectatur de conversatione ad amicos quam de conversatione sui ad seipsum. Ergo plus
            amicos et proximos quam seipsum diligit.</p>
          <p xml:id="ta-l3d29q1-d1e392">Sed contra, quanto quis amat salutem alicujus, tanto vitat peccatum ejus. Sed homo
            magis debet vitare peccatum suum quam peccatum alterius. Ergo magis debet amare vitam
            suam quam salutem alterius.</p>
          <p xml:id="ta-l3d29q1-d1e395">Praeterea, misericordia ex amore causatur. Sed homo debet incipere misereri a seipso,
            secundum quod dicit Augustinus. Ergo et a seipso debet incipere amorem.</p>
          <p xml:id="ta-l3d29q1-d1e398">Praeterea, illud quod est naturale, vehementius est quam illud quod est voluntarium
            tantum. Sed amor sui est ex inclinatione naturae; amor autem aliorum est ex voluntate
            rationis tantum. Ergo ex caritate homo plus seipsum quam alios diligit.</p>
          <p xml:id="ta-l3d29q1-d1e402">Respondeo dicendum, quod sicut aliquid invenitur perfectius in causa perfecta in
            universali quam in effectu particulari; ita aliquid perfectius invenitur in re quam in
            sui similitudine; unde cum bonum proprium alicujus inveniatur in Deo sicut in causa
            universali, in se autem sicut in effectu, in proximo autem sicut in similitudine; sicut
            Deum plus quam seipsum diligere debet benevolentiae dilectione, ita etiam plus se quam
            proximum. Sed sciendum, quod cum in homine sit duplex natura, scilicet interior,
            videlicet rationis, quae dicitur homo interior; et exterior, scilicet natura sensualis,
            quae dicitur homo exterior: plus homo debet diligere se quantum ad naturam interiorem
            quam quantum ad naturam exteriorem; et ideo ea quae sunt bona naturae interioris, plus
            debet optare quam ea quae sunt bona sibi secundum naturam exteriorem. Omnia autem opera
            virtutis sunt sibi bona secundum interiorem naturam, inter quae etiam sunt illa quae
            quis ad amicum operatur; et ideo plura bona exteriora sunt impendenda amicis quam nobis
            ipsis, inquantum consistit in hoc bonum virtutis, quod est nostrum maximum bonum; sed de
            bonis spiritualibus semper plus nobis quam amicis impendere debemus et velle, et
            similiter etiam de malis vitandis.</p>
          <p xml:id="ta-l3d29q1-d1e405">Ad primum ergo dicendum, quod in amore amatum, ut amatum, potius est quam amans ut
            amans. Sed quia, ut amans est etiam amatum a seipso; ideo potius potest esse in amore,
            inquantum est amatum, quam amatum extrinsecum, et magis collocatur in ipso affectus
            amantis quam in exteriori amato.</p>
          <p xml:id="ta-l3d29q1-d1e408">Ad secundum dicendum, quod quamvis bonum quod ego habeo, possit in proximo perfectius
            inveniri quam in meipso, tamen in me semper invenitur perfectius ut proprium: quia bonum
            quod est in ipso, non est meum nisi per similitudinem. Bonum autem quod est in Deo, est
            meum etiam secundum causam.</p>
          <p xml:id="ta-l3d29q1-d1e411">Ad tertium dicendum, quod tradere seipsum morti propter amicum, est perfectissimus
            actus virtutis; unde hunc actum magis appetit virtuosus quam vitam propriam corporalem.
            Unde quod aliquis vitam propriam corporalem propter amicum ponit, non contingit ex hoc
            quod aliquis plus amicum quam seipsum diligat; sed quia in se plus diligit quis bonum
            virtutis quam bonum corporale.</p>
          <p xml:id="ta-l3d29q1-d1e414">Ad quartum dicendum, quod in hoc ipso quod homo non vult esse onerosus amico,
            tristitias suas communicando eidem, sed magis beneficus et delectabilis, secundum
            virtutem operatur; et ita spirituale bonum plus sibi quam amico tribuit.</p>
          <p xml:id="ta-l3d29q1-d1e417">Ad quintum dicendum, quod de bonis spiritualibus magis nobis impendimus quam amicis; de
            corporalibus autem magis amicis quam nobis, ratione jam dicta in corp.</p>
          <p xml:id="ta-l3d29q1-d1e421">Ad sextum dicendum, quod conversatio cum amicis est nobis delectabilis, inquantum
            cognoscimus bonum ipsorum, quod nobis quasi nostrum complacet. Et quia per visum melius
            cognoscuntur res quam per alium sensum; ideo amici magis se videre desiderant; et quia
            magis potest homo cognoscere quae sunt alterius quam quae propria, ideo magis delectatur
            in conversando ad amicum quam etiam ad seipsum: quamvis virtuosus ad seipsum
            delectabiliter conversetur, inquantum in seipso considerat memoriam, et propositum, et
            spem bonorum, quae ei delectationem ingerunt, ut dicitur in 9 Ethic.</p>
        </div>
        <div xml:id="ta-l3d29q1-Dd1e425" type="articulus">
          <head xml:id="ta-l3d29q1-Hd1e427">Articulus 6</head>

          <head xml:id="ta-l3d29q1-Hd1e430" type="questionTitle">Utrum homo debeat magis ex caritate diligere extraneos quam
            propinquos</head>

          <p xml:id="ta-l3d29q1-d1e433">Ad sextum sic proceditur. Videtur quod homo ex caritate magis debeat diligere extraneos
            quam propinquos. Caritas enim, sicut et amicitia, fundamentum habet honestum. Sed major
            honestas vel virtus invenitur quandoque in extraneis quam propinquis. Ergo magis sunt
            diligendi ex caritate extranei quam propinqui.</p>
          <p xml:id="ta-l3d29q1-d1e436">Praeterea, caritas facit conformitatem hominis ad Deum. Sed Deus plus diligit extraneos
            nostros quam propinquos, si sunt meliores. Ergo et nos magis eos diligere debemus.</p>
          <p xml:id="ta-l3d29q1-d1e439">Praeterea, effectus respondet affectui. Sed in aliquibus debemus majorem affectum
            amoris ostendere ad extraneos quam ad propinquos, sicut in collatione beneficiorum
            ecclesiasticorum, si extranei meliores sint. Ergo magis sunt diligendi etiam ex affectu
            quandoque extranei quam propinqui.</p>
          <p xml:id="ta-l3d29q1-d1e443">Praeterea, concordia in caritate importatur, et ex caritate efficitur. Sed aliquando
            magis concordandum est extraneis quam propinquis, sicut in bellis magis obediendum est
            duci exercitus quam patri. Ergo magis sunt diligendi extranei quam propinqui.</p>
          <p xml:id="ta-l3d29q1-d1e446">Praeterea, illud quod est debitum praeponendum est ei quod non est debitum. Sed reddere
            retributionem beneficiorum est debitum; benefacere autem propinquis non est debitum
            quandoque. Ergo magis benefaciendum est extraneis quam propinquis; et ita, ad minus
            quantum ad effectum amicitiae, extranei propinquis proponendi sunt.</p>
          <p xml:id="ta-l3d29q1-d1e449">Sed contra, Galat. 6, 10: <quote xml:id="ta-l3d29q1-Qd1e451">operemur bonum ad omnes, maxime autem ad domesticos
              fidei</quote>. Ergo propinqui praeferendi sunt extraneis.</p>
          <p xml:id="ta-l3d29q1-d1e455">Praeterea, 1 Timoth. 5, 8, dicitur: <quote xml:id="ta-l3d29q1-Qd1e457">qui suorum, et maxime domesticorum, curam
              non habet, fidem negavit, et est infideli deterior</quote>. Ergo magis habenda est
            cura propinquorum quam aliorum.</p>
          <p xml:id="ta-l3d29q1-d1e461">Praeterea, magis homo debet seipsum diligere quam alios. Ergo quanto aliqui sunt sibi
            magis propinqui, magis debet eos diligere.</p>
          <p xml:id="ta-l3d29q1-d1e464">Respondeo dicendum, quod, sicut dictum est, in corp. praeced. art., proximos diligimus,
            inquantum in eis bonum nostrum per similitudinem invenitur, loquendo de amore
            benevolentiae. Haec autem similitudo attenditur secundum quod cum eis communicamus: unde
            et secundum diversas communicationes, diversas amicitias philosophus distinguit. Est
            enim communicatio alia quidem naturalis, secundum quod in naturali origine aliqui
            communicant; et in ista communicatione fundatur amicitia patris et filii, et aliorum
            consanguineorum. Alia vero communicatio est oeconomica, secundum quam homines sibi in
            domesticis officiis communicant. Alia vero communicatio est politica, secundum quam
            homines ad concives suos communicant. Quarta communicatio est divina, secundum quam
            omnes homines communicant in uno corpore Ecclesiae vel actu vel potentia; et haec est
            amicitia caritatis, quae habetur ad omnes, etiam ad inimicos. Quia ergo caritas
            benevolentiam importat, quae amicis bona optat, et operatur bonum ad ipsos; ideo
            secundum unamquamque praedictarum amicitiarum amandi sunt amici quantum ad bona
            pertinentia ad communicationem illam super quam amicitia fundatur; unde ad patrem et
            consanguineos amicabiliter nos habere debemus in eis quae ad conservationem naturae
            pertinent; et ad domesticos in his quae ad dispensationem domus pertinent; ad concives
            in his quae ad civilem vitam spectant, sicut est simul conversari, et morari in operibus
            civilibus; ad omnes autem homines in his quae ad Deum spectant, ut omnibus optemus vitam
            aeternam, et operemur ad salutem ipsorum secundum modum nostrum. Tamen, simpliciter
            loquendo, secundum illam amicitiam major debet esse dilectio, quae magis accedit ad id
            quod magis diligendum est. Maxime autem diligendus est Deus: et post hoc maxime debet
            homo seipsum diligere, ut dictum est. Et quia ultima dictarum amicitiarum, scilicet
            caritas, magis appropinquat ad dilectionem Dei; ideo si ab illa priores amicitiae
            separentur, potior simpliciter esset ipsa sine aliis, quam aliae sine ipsa. Non autem
            separantur quantum ad aliquem qui in hac vita vivat; sed post mortem separantur ab
            amicitia caritatis damnati. Unde plus debeo diligere hominem Christianum quam patrem
            meum infidelem defunctum, simpliciter loquendo; quamvis liceat secundum affectum
            naturalem in illud magis ferri quod magis secundum naturam nobis conjunctum est. Prima
            amicitia magis proxima est ei qua aliquis seipsum diligit, quam secunda; et secunda quam
            tertia; et tertia simpliciter quam quarta tantum. Et ideo Ambrosius (super illud Cantic.
            cap. 2: <quote xml:id="ta-l3d29q1-Qd1e466">ordinavit in me caritatem</quote>) hunc ordinem dilectionis ponit, ut
            primo diligantur consanguinei, ad quos habetur prima amicitia: secundo domestici, ad
            quos habetur secunda, quantum ad illos qui nobiscum in domo conversantur; et tertia
            quantum ad illos qui nobis in civilibus et honestis actibus familiares sunt: tertio
            inimici, ad quos solum quarta amicitia habetur; et hoc intelligendum est simpliciter
            loquendo. Sed secundum quid potest ordo iste mutari, ut scilicet magis amicabiliter me
            habeam ad familiarem qui mihi convenit in operibus honestis quantum ad societatem in
            istis, quam ad patrem qui in istis non communicat; et sic est intelligendum de
            aliis.</p>
          <p xml:id="ta-l3d29q1-d1e471">Ad primum ergo dicendum, quod amicitia politica fundamentum habet communicationem in
            honestis operibus in quibus simul aliqui conversantur; sed amicitia naturalis habet
            fundamentum communicationem naturalem; et haec communicatio propinquior est illi qua
            homo sibi communicat. Unde sicut homo simpliciter se ipsum debet magis diligere quo ad
            naturam, etiamsi malus sit, quam alium bonum; ita etiam naturam patris sui magis
            diligere debet, simpliciter loquendo quam alium bonum; non quidem inquantum malus, sed
            ad hoc ut bonus sit.</p>
          <p xml:id="ta-l3d29q1-d1e474">Ad secundum dicendum, quod in hoc Deo conformamur quod diligimus eos magis qui nobiscum
            magis communicant, sicut et ipse eos qui secum magis communicant, magis diligit: quamvis
            non sint iidem qui nobiscum et cum eo magis communicant.</p>
          <p xml:id="ta-l3d29q1-d1e477">Ad tertium dicendum, quod in illis quae non pertinent ad communicationem naturalem quam
            cum patre vel consanguineis habemus, non oportet quod magis consanguineis benefaciamus,
            sed illis qui magis conjuncti sunt nobis secundum illam communicationem ad quam illa
            bona pertinent; et ideo beneficia ecclesiastica non sunt danda magis consanguineis, sed
            eis qui magis sunt idonei ad regimen Ecclesiae: quia illi, quantum ad hoc quod
            dispensatores divinorum sumus, magis nobiscum communicant. Sed de patrimonio proprio, et
            de his quae homo proprio et licito lucro acquirit, potest benefacere consanguineis
            potius quam aliis, et debet, nisi ex alia parte sit aliquid quod praeponderet, ut
            indigentia, vel utilitas.</p>
          <p xml:id="ta-l3d29q1-d1e480">Ad quartum patet solutio per jam dicta: quia ad unumquemque magis amicabiliter nos
            debemus habere in eis quae ad communicationem illam pertinent, secundum quod amicitia
            nobis junguntur.</p>
          <p xml:id="ta-l3d29q1-d1e483">Ad quintum dicendum, quod in his quae ad conservationem naturae pertinent, magis sumus
            debitores parentibus, a quibus naturam accepimus, quam aliquibus aliis; et consanguineis
            consequenter; et ideo magis liberare debemus patrem a morte quam extraneum, etiam si
            ille nos in casu simili liberasset. Sed in aliis beneficiis possumus nos quandoque magis
            amicabiliter habere ad extraneos quam ad propinquos.</p>
        </div>
        <div xml:id="ta-l3d29q1-Dd1e487" type="articulus">
          <head xml:id="ta-l3d29q1-Hd1e489">Articulus 7</head>

          <head xml:id="ta-l3d29q1-Hd1e492" type="questionTitle">Utrum pater sit maxime diligendus, vel filii, vel benefactores;
            vel seipsum debeat diligere, vel uxorem, vel fratres, vel matrem</head>

          <p xml:id="ta-l3d29q1-d1e495">Ad septimum sic proceditur. Videtur quod pater non sit maxime diligendus. Effectus enim
            affectui respondet, et ipsum demonstrat. Sed magis ostendere debemus effectum amoris
            filiis quam patribus: non enim filii debent parentibus thesaurizare, sed e converso, 2
            Corinth., cap. 12. Ergo filii magis amandi sunt quam parentes.</p>
          <p xml:id="ta-l3d29q1-d1e498">Praeterea, caritatis ordo naturae ordini non repugnat, cum caritas naturam non
            destruat, sed perficiat. Sed naturaliter homo plus diligit filium quam patrem; sicut
            etiam naturaliter plus diligit beneficiatum, quam e converso, inquantum relucet in eo
            suum bonum magis, ut dicitur in 9 Ethic. Ergo et secundum caritatem filii parentibus
            sunt magis amandi.</p>
          <p xml:id="ta-l3d29q1-d1e501">Praeterea, unusquisque debet seipsum plus diligere quam aliquem alium post Deum. Sed
            uxorem debet homo diligere sicut seipsum, cum sit unum corpus cum ea. Ergo debet uxorem
            magis quam alium aliquem diligere.</p>
          <p xml:id="ta-l3d29q1-d1e505">Praeterea, magis debemus diligere eos qui nos magis diligunt. Sed matres magis diligunt
            filios quam patres. Ergo et filii magis debent diligere matres quam patres.</p>
          <p xml:id="ta-l3d29q1-d1e508">Praeterea, similitudo est causa amicitiae. Sed filiae magis similantur matribus quam
            patribus. Ergo ad minus filiae debent plus amare matres quam patres, et sorores quam
            fratres; et ita ordo qui in littera ponitur, non est universalis.</p>
          <p xml:id="ta-l3d29q1-d1e511">Praeterea, fratres Petri sunt propinquiores patri ejus quam filii sui. Si ergo pater
            esset super omnes alios diligendus, fratres essent magis diligendi quam filii: cujus
            contrarium in littera dicitur.</p>
          <p xml:id="ta-l3d29q1-d1e514">Sed contra, super omnia debemus diligere Deum. Sed amor quem habemus ad patrem, magis
            similatur amori quem habemus ad Deum, qui est pater noster. Ergo patrem super omnes
            alios magis debemus amare.</p>
          <p xml:id="ta-l3d29q1-d1e517">Praeterea, ille cui nunquam sufficienter potest retribui, maxime est amandus. Sed,
            sicut dicit philosophus in 8 Ethic., nunquam sufficienter possumus retribuere patribus,
            a quibus esse, nutrimentum et disciplinam accepimus. Ergo maxime inter proximos debemus
            patrem amare.</p>
          <p xml:id="ta-l3d29q1-d1e520">Praeterea, quanto major est amor, tanto firmior est. Sed amor filii ad patrem est
            firmior quam e converso: quia filii non possunt abnegare parentes, sicut possent patres
            filios abnegare, et eos propter aliquod crimen accusare et expellere a se, ut dicitur 8
            Ethic. Ergo magis diligendi sunt patres quam filii.</p>
          <p xml:id="ta-l3d29q1-d1e524">Respondeo dicendum, quod amicitia propinquorum, ut dictum est, in corp. praeced. art.,
            fundatur super communicatione naturali. Omnis autem communicatio naturalis fundatur
            super originem, secundum quam est pater et filius. Fratres enim dicuntur aliqui in hoc
            quod ab eodem patre nascuntur, et sic deinceps. Unde tota amicitia propinquorum fundatur
            super amicitia patris ad filium; et ideo haec amicitia est major quam aliqua alia
            propinquorum. In hac autem amicitia quodammodo filii praeponuntur parentibus, quodammodo
            parentes filiis, secundum duplicem modum amoris. Amatur enim aliquid ut res distincta,
            sicut amo hominem; et aliquid ut alterius existens, sicut amo manum meam, vel aliud
            membrum, uno amore quo amo me ipsum. Loquendo ergo de amore alicujus rei in se, sic
            magis amantur parentes quam filii; loquendo autem de amore quo aliquid amatur in altero,
            sic filii magis diliguntur quam parentes. Cujus ratio est, quia unumquodque tanto magis
            diligitur, quanto nobis magis propinquum est. Propinquius autem est aliquid alicui quod
            habet ordinem essentialem ad illum, quam quod accidentaliter ad ipsum ordinatur. Causa
            autem essentialis est effectui sicut genus speciei; sed effectus ad causam
            accidentaliter se habet, quia sequitur esse ejus sicut species ad genus, nisi effectus
            sit aliquid causae; quia sic effectus comparabitur ad causam per modum partis
            integralis, quae est actu et essentialiter in toto; secundum autem quod est aliquid
            causae, non est distinctum ab ea, sed est unum cum ipsa. Considerando ergo patrem et
            filium ut sunt quaedam personae in se distinctae, sic pater magis amatur, cum sit causa,
            quam filius, qui est effectus. Sed quia filius est quaedam res patris, et non e
            converso; ideo diligitur filius alia dilectione, inquantum res patris est, ut membrum
            diligentis ipsius. Unde philosophus dicit, quod illud quod est ex aliquo genitum, est
            propinquius, sicut membrum, puta pes vel dens. Et quia hoc modo quasi una dilectione
            diligitur cum illa qua aliquid seipsum diligit; ideo secundum hoc filius magis quam
            pater diligitur. Et secundum hanc viam assignat philosophus tres rationes quare filii
            magis diliguntur parentibus. Prima est quia filii sunt sicut membrum patris; unde
            aliquis diligit filium sicut seipsum. Secundo, quia patres sciunt magis aliquos esse
            suos filios quam e converso. Tertio, quia bonum patris in filio refulget, sicut bonum
            causae in effectu; unde naturaliter quilibet artifex diligit opera sua sicut filios. Sed
            quia amor quo diligitur aliquid in seipso, magis habet de ratione benevolentiae, quae
            est principium amicitiae et radix; ideo amicitia magis habetur ad patrem quam ad filium,
            et caritas similiter, quamvis aliquo modo amor sit magis ad filium. Quidam autem dicunt,
            quod magis amantur filii affectu naturali, sed patres affectu caritatis. Sed hoc non
            placet mihi: quia nihil naturalium inordinatum est: esset autem inclinatio inordinata,
            si inclinaret in diligendum magis quod minus diligendum est. Unde caritas ordinem
            naturae non mutat, sed perficit. Praeterea in quibusdam homo magis inclinatur
            naturaliter ad amorem patris quam ad amorem filii; sicut homo facilius expellit a se
            filium quam patrem, quem non expellit nisi propter abundantem malitiam, ut philosophus
            dicit in 8 Ethic. Similiter etiam quaedam animalia inclinantur magis ad parentes quam ad
            filios inclinatione naturali in quibusdam, sicut narrat Basilius in Hexameron, Lib. 8,
            de ciconiis, quae parentes suos aetate confectos fovent plumis, alimenta ministrant, et
            in volatu supportant. Unde constat quod etiam secundum naturalem inclinationem et
            secundum caritatem distinctione opus est.</p>
          <p xml:id="ta-l3d29q1-d1e527">Ad primum ergo dicendum, quod pater causa est filii; causae autem est influere in
            causatum, et non e converso. Unde amor naturalis ad filium attenditur secundum
            inclinationem naturalem affectus ad benefaciendum sibi; sed amor filii ad patrem
            attenditur secundum inclinationem naturalem ad subjiciendum se ei; et haec inclinatio
            non est minor quam prima, immo major. Unde majorem malitiam oportet advenire ad hoc quod
            homo avertatur ab ista inclinatione quam a prima. Quamvis autem aliquo in casu pater sit
            inferior filio, inquantum indiget auxilio ejus; hoc tamen non convenit patri inquantum
            pater est: quia inquantum pater est, semper est superior et causa. Et quia natura semper
            inclinat ad illud quod semper est et per se, non ad illud quod accidit in casu; ideo non
            est tanta inclinatio naturalis ad benefaciendum patri sicut ad benefaciendum filio. Sed
            hanc inclinationem facit ratio, quae in hominibus supplet illud ad quod natura non
            sufficiebat. In aliis autem animalibus, in quibus hoc frequenter contingit, quod patres
            propter senectutem indigent filiorum auxilio, quia rationem non habent, indidit natura
            inclinationem filiis ut patribus providerent, sicut e converso, ut dictum est de
            ciconiis.</p>
          <p xml:id="ta-l3d29q1-d1e530">Ad secundum dicendum, quod ratio illa procedit de amore filii, secundum quod diligitur
            ut bonum patris: sic enim beneficiatum naturaliter plus diligitur quam beneficians,
            inquantum est factura benefacientis, quia relucet in eo opus suum.</p>
          <p xml:id="ta-l3d29q1-d1e533">Ad tertium dicendum, quod uxor in actum generationis assumitur; unde videtur in eodem
            gradu ponenda esse, quantum ad amorem benevolentiae, cum filiis.</p>
          <p xml:id="ta-l3d29q1-d1e536">Ad quartum dicendum, quod matres naturaliter plus diligunt filios quam patres propter
            tres rationes. Primo, quia magis laborant in eorum generatione, unde ponunt magis ibi de
            suo. Secundo, quia magis sciunt quod sunt sui filii quam patres. Tertio, quia statim
            natos secum tenent et nutriunt; non autem patres: sicut et consanguineos cum quibus
            conversati sumus, magis diligimus, quia amicitiae naturali adjungitur amicitia socialis:
            et hoc totum redit ad hoc quod plus de suo ponit mater in filio quam pater. Sed plus de
            eo quod est filii, ponitur a patre quam a matre, quia pater dat formam, et mater dat
            materiam; et ideo naturaliter homo plus diligit patrem, et consanguineos ex parte
            patris, quam ex parte matris.</p>
          <p xml:id="ta-l3d29q1-d1e539">Ad quintum dicendum, quod filia in his quae ad perfectionem pertinent, quae ipsa magis
            in se diligit, plus similatur patri quam matri; sed in his quae pertinent ad defectus
            plus similatur matri quam patri, et hoc non est dilectionis ratio; et ideo etiam homo
            plus diligit naturaliter fratres quam sorores, inquantum perfectius imitantur patrem
            quam sorores.</p>
          <p xml:id="ta-l3d29q1-d1e543">Ad sextum dicendum, quod quamvis fratres sint propinquiores patri, tamen filii sunt
            propinquiores nobis. Nos autem debemus nosipsos magis diligere quam patres; et ideo
            magis filios quam fratres diligimus.</p>
        </div>
        <div xml:id="ta-l3d29q1-Dd1e547" type="articulus">
          <head xml:id="ta-l3d29q1-Hd1e549">Articulus 8</head>

          <head xml:id="ta-l3d29q1-Hd1e552" type="questionTitle">Utrum gradus caritatis convenienter distinguantur</head>
          <div xml:id="ta-l3d29q1-Dd1e555">
            <head xml:id="ta-l3d29q1-Hd1e557">Quaestiuncula 1</head>
            <p xml:id="ta-l3d29q1-d1e560">Ad octavum sic proceditur. Videtur quod inconvenienter distinguantur isti gradus
              caritatis. Quia perfectio caritatis consistit in hoc quod Deus ex toto corde
              diligatur. Sed hoc non est possibile in via, ut supra dictum est, distinct. 27,
              quaest. 3, art. 2. Ergo caritas in via non potest esse perfecta.</p>
            <p xml:id="ta-l3d29q1-d1e563">Praeterea, illud quod est semper in augeri, non potest esse perfectum. Sed caritas,
              quamdiu in hac vita sumus, semper potest augeri, ut in 1 Lib., dist. 17, quaest. 1,
              art. 1, corp., dictum est. Ergo non potest esse perfecta.</p>
            <p xml:id="ta-l3d29q1-d1e566">Praeterea, in quolibet motu possunt accipi infinita media inter primum et ultimum.
              Sed caritas incipiens est quasi principium motus; terminus autem perfectio caritatis
              est. Ergo possunt infiniti gradus assignari.</p>
            <p xml:id="ta-l3d29q1-d1e569">Praeterea, quando incipit, etiam est proficiens. Ergo non debet distingui proficiens
              ab incipiente.</p>
            <p xml:id="ta-l3d29q1-d1e573">Sed contra, vita spiritualis similatur vitae naturali. Sed in profectu naturalis
              vitae assignantur determinati gradus aetatum. Ergo et in caritate, secundum quam est
              spiritualis vita animae, debent determinati gradus assignari.</p>
          </div>
          <div xml:id="ta-l3d29q1-Dd1e577">
            <head xml:id="ta-l3d29q1-Hd1e579">Quaestiuncula 2</head>
            <p xml:id="ta-l3d29q1-d1e582">Ulterius. Videtur quod omnes teneantur ad caritatem perfectam. Quia stare in via Dei,
              ut dicit Bernardus, retrocedere est. Sed omnis qui procedit in via Dei, ad
              perfectionem tendit. Ergo omnes tenentur ad perfectionem caritatis tendere.</p>
            <p xml:id="ta-l3d29q1-d1e585">Praeterea, quilibet tenetur magis diligere proximum quam corpus proprium. Sed ponere
              vitam corporalem pro fratribus est perfectae caritatis. Ergo quilibet tenetur ad
              perfectam caritatem.</p>
            <p xml:id="ta-l3d29q1-d1e588">Praeterea, illi qui negaverunt Deum propter timorem mortis, a peccato non excusantur.
              Sed non peccassent nisi tenerentur ad hoc. Ergo quilibet tenetur ad moriendum pro
              Christo, quod est perfectae caritatis.</p>
            <p xml:id="ta-l3d29q1-d1e591">Praeterea, philosophus dicit in 8 Ethic., quod in honoribus qui sunt ad parentes et
              ad Deum, non possumus reddere aequivalens; sed justitia attenditur in hoc quod reddit
              illis quod potest. Sed ad opus justitiae omnes tenentur. Ergo quilibet debet pro Deo
              facere totum quod potest. Potest autem ad opera perfectionis se extendere. Ergo
              tenetur ad illa.</p>
            <p xml:id="ta-l3d29q1-d1e595">Sed contra, quilibet peccat omittens id ad quod tenetur. Si ergo omnes tenentur ad
              perfectam caritatem, omnes imperfecti damnarentur; quod falsum est.</p>
          </div>
          <div xml:id="ta-l3d29q1-Dd1e599">
            <head xml:id="ta-l3d29q1-Hd1e601">Quaestiuncula 3</head>
            <p xml:id="ta-l3d29q1-d1e604">Ulterius. Videtur quod habentes caritatem perfectam teneantur ad omnia quae sunt
              perfectionis. Quia, sicut dicit Gregorius, <quote xml:id="ta-l3d29q1-Qd1e606">cum crescunt dona, rationes etiam
                crescunt donorum</quote>; et Luc. 10, 1, dicitur: cui plus committitur, plus ab eo
              exigitur. Sed ei qui habet perfectam caritatem, plus committitur. Ergo et plus tenetur
              secundum exigentiam doni accepti; et ita videtur quod teneatur ad ea quae perfectionis
              sunt.</p>
            <p xml:id="ta-l3d29q1-d1e610">Praeterea, sicut se habet imperfectus ad communia, ita se habet perfectus ad ea quae
              perfectionis sunt. Sed imperfectus tenetur ad communia. Ergo et perfectus ad ea quae
              perfectionis sunt.</p>
            <p xml:id="ta-l3d29q1-d1e613">Praeterea, apostolus tenebatur ad evangelizandum (quia dicit 1 Corinth. 9, 16:
                <quote xml:id="ta-l3d29q1-Qd1e615">si non evangelizavero, vae mihi est; necessitas enim mihi incumbit</quote>),
              quod est perfectionis; non nisi quia habebat perfectam caritatem. Ergo illi qui habent
              perfectam caritatem, tenentur ad ea quae perfectionis sunt.</p>
            <p xml:id="ta-l3d29q1-d1e619">Sed contra, quanto aliquis plus habet de caritate, plus habet de libertate: quia
                <quote xml:id="ta-l3d29q1-Qd1e621">ubi spiritus domini, ibi libertas</quote>; 2 Corinth. 3, 17. Sed perfectam
              caritatem habens, potissime habet libertatem. Ergo minus habet de obligatione. Ergo
              obligatus est ad minora quam alii.</p>
            <p xml:id="ta-l3d29q1-d1e626">Praeterea, perfectionis est lingua non offendere et peccata venialia vitare. Sed hoc
              nullus facit, nec etiam apostoli. Ergo perfecti non obligantur ad ea quae perfectionis
              sunt.</p>
          </div>
          <div xml:id="ta-l3d29q1-Dd1e631">
            <head xml:id="ta-l3d29q1-Hd1e633">Quaestiuncula 1</head>
            <p xml:id="ta-l3d29q1-d1e636">Respondeo dicendum ad primam quaestionem, quod sicut in augmento corporali
              distinguuntur diversae aetates secundum diversos effectus notabiles in quos natura
              proficit, quos prius exercere non poterat; ita etiam in augmento spirituali
              assignantur gradus diversi caritatis secundum aliquos notabiles effectus quos in
              habente caritatem caritas relinquit. Primus ergo effectus caritatis est ut homo a
              peccato discedat; et ideo mens caritatem habentis in primis circa hoc maxime occupatur
              ut a peccatis praeteritis emundetur, et a futuris praecaveat; et quantum ad hunc
              effectum dicitur caritas incipiens. Secundus effectus est ut jam fiduciam de
              liberatione peccatorum habens ad bonum adipiscendum se extendat; et quantum ad hunc
              effectum dicitur caritas proficiens: non quin in aliis statibus proficiat, sed quia in
              hoc statu praecipua cura est de adipiscendis bonis, dum homo semper ad perfectionem
              anhelat. Tertius effectus est ut homo jam ad ipsa bona quasi connutritus, quodammodo
              sibi naturalia habeat ipsa, et in eis quiescat et delectetur: et hoc ad perfectam
              caritatem pertinet. Status autem medius duo habet: unum secundum quod comparatur ad
              primum statum, quia roboratur contra mala, de quibus caritas incipiens sollicita est;
              aliud quod nutritur, secundum quod tendit in statum tertium, semper magis ac magis
              bona quasi sibi incorporando. Similiter etiam perfecta caritas duos habet gradus. Unus
              est secundum quod in bonis communibus quasi jam secura conquiescit; et secundum hoc
              dicitur perfecta: alius secundum quod ad quaelibet difficilia manum mittit; et
              secundum hoc dicitur perfectissima; vel perfecta quantum ad statum viae, perfectissima
              quantum ad statum patriae.</p>
            <p xml:id="ta-l3d29q1-d1e639">Ad primum ergo dicendum, quod praeceptum illud quodammodo servatur in via quantum ad
              perfectionem viae, quodammodo in patria quantum ad perfectionem patriae.</p>
            <p xml:id="ta-l3d29q1-d1e642">Ad secundum dicendum, quod quamvis caritas semper augeatur quantum ad intensionem
              circa eosdem effectus; non tamen augetur ut addantur ei aliqui notabiles effectus qui
              prius non fuerunt.</p>
            <p xml:id="ta-l3d29q1-d1e645">Ad tertium dicendum, quod quamvis possint accipi infinita media, non tamen habent
              notabilem diversitatem.</p>
            <p xml:id="ta-l3d29q1-d1e649">Ad quartum dicendum, quod quamvis incipiens proficiat, magis tamen occupatur mens
              ejus circa remotionem malorum quam circa profectum in bona; et ideo non dicitur
              proficiens quantum ad statum, quia moralia denominantur a fine.</p>
          </div>
          <div xml:id="ta-l3d29q1-Dd1e653">
            <head xml:id="ta-l3d29q1-Hd1e655">Quaestiuncula 2</head>
            <p xml:id="ta-l3d29q1-d1e658">Ad secundam quaestionem dicendum, quod quantitatis caritatis dupliciter potest
              attendi. Uno modo secundum intensionem caritatis; alio modo secundum objecta: sicut
              est etiam de quantitate cujuslibet virtutis vel moralis vel naturalis: et secundum hoc
              etiam potest attendi duplex perfectio caritatis: una secundum intensionem, scilicet ut
              perfecte diligat; alia secundum objecta vel effectus, ut perfecta faciat. Unaquaeque
              autem harum perfectionum potest dupliciter attendi in caritate. Habet enim
              perfectionem quantum ad esse suum, secundum quod est perfecta in specie sua: et haec
              est perfectio sufficientiae, et ad hanc omnes tenemur, sicut ad caritatem: quia
              caritas habet quantitatem determinatam utroque modo, citra quam non porrigitur; et in
              hoc stat perfectio essentialis ipsius. Habet etiam perfectionem quantum ad bene esse;
              et in hac perfectione distinguendum est: quia ad perfectionem quae est per intensionem
              tenetur tendere, quamvis non teneatur eam habere: sed ad perfectionem quae est
              secundum objecta non tenetur simpliciter quis neque tendere, neque eam habere; sed
              tenetur eam non contemnere, nec contra eam se obfirmare. Et ratio est, quia praemium
              essentiale, ad quod tendere tenemur, mensuratur secundum intensionem caritatis, non
              secundum magnitudinem factorum: quia Deus magis pensat ex quanto quam quantum fiat.
              Sed tamen tenetur in casu ad aliqua opera perfectionis operibus similia, ut
              dicetur.</p>
            <p xml:id="ta-l3d29q1-d1e661">Ad primum ergo dicendum, quod intelligitur de profectu qui est secundum intensionem,
              in quem debet homo semper conari.</p>
            <p xml:id="ta-l3d29q1-d1e664">Ad secundum dicendum, quod cum scimus fratrem posse liberari per mortem corporis a
              morte animae sine periculo animae nostrae; tunc tradere animam pro fratribus non est
              perfectionis, sed necessitatis: alias autem est perfectionis.</p>
            <p xml:id="ta-l3d29q1-d1e667">Et similiter dicendum ad tertium quod perfectionis est quod homo persecutionibus se
              offerat, quando incumbit periculum fidei; sed quod comprehensus non neget, hoc
              necessitatis est.</p>
            <p xml:id="ta-l3d29q1-d1e671">Ad quartum dicendum, quod in illis quae non sunt determinata ad unum, non potest tota
              potentia obligari ad aliquid unum; quia periret ratio contingentiae, secundum quam
              aliquid deficere potest in minori parte. Cum ergo homines in statu isto non habeant
              liberum arbitrium determinatum, non exigitur quod totum posse expendatur in servitium
              Dei: hoc enim erit in patria, quando jam defectus incidere non poterit: sed sufficit
              quod nihil de posse nostro contra Deum expendamus, et illa quae nobis determinata sunt
              faciamus; alias periret ratio nostri status. Unde sicut Deus non exigit a nobis
              quantum ipse dedit nobis, quia non possumus; ita non exigit a nobis quantum possumus,
              quia hoc esset contra rationem nostri status.</p>
          </div>
          <div xml:id="ta-l3d29q1-Dd1e675">
            <head xml:id="ta-l3d29q1-Hd1e677">Quaestiuncula 3</head>
            <p xml:id="ta-l3d29q1-d1e680">Ad tertiam quaestionem dicendum, quod habens caritatem perfectam potest intelligi
              dupliciter. Uno modo quantum ad perfectionem caritatis quae est penes objecta; sicut
              dicuntur perfecti illi quibus competit opera perfectionis facere vel ex voto, sicut
              religiosis, vel ex officio, sicut praelatis; et sic ex debito non tenentur tales
              perfecti ad quae alii non teneantur, nisi ad illa quae voverunt, vel quae officio suo
              sunt annexa; unde nec praelati nec religiosi tenentur ad omnia consilia. Alio modo
              quantum ad perfectionem caritatis quae est secundum intensionem, sicut aliquis
              saecularis laicus fervens in caritate; et talis non obligatur ad opera perfectionis
              nisi sicut alii; sed obligatur ad intensius Deum diligendum pro bonis acceptis; et ad
              hoc ex habitu caritatis perfecto inclinatur.</p>
            <p xml:id="ta-l3d29q1-d1e683">Ad primum ergo dicendum, quod tenetur ad plus et perfectius agendum, sed non ad opera
              alia facienda ex commisso; quamvis alius forte plus teneatur ex dimisso. Sed commissum
              multo majus est quam dimissum: quia bonum est magis bonum quam malum sit malum. Tamen
              ille qui est debitor ex dimisso, tenetur ad aliqua ad quae iste non tenetur, sicut ad
              satisfaciendum.</p>
            <p xml:id="ta-l3d29q1-d1e686">Ad secundam dicendum, quod illa ratio falsum supponit, nisi intelligatur de perfectis
              qui voverunt aliqua perfectionis opera, ad quae tenentur prae aliis.</p>
            <p xml:id="ta-l3d29q1-d1e689">Ad tertium dicendum, quod Paulo competebat hoc propter officium praelationis.
              Sciendum tamen, quod ratio facta ad oppositum, minus concludit: quia perfecti non
              minus tenentur, sed minus ex debito moventur: quia amor magis eos quam debitum movet,
              etiam in his quae debent; et quantum ad hoc dicitur major in eis esse libertas.</p>
          </div>
        </div>
        <div xml:id="ta-l3d29q1-Dd1e694">
          <head xml:id="ta-l3d29q1-Hd1e696">Expositio textus</head>
          <p xml:id="ta-l3d29q1-d1e699"><quote xml:id="ta-l3d29q1-Qd1e700">Multorum caritas inordinata est</quote>. Caritatem hic large pro dilectione vel
            amicitia ponit. <quote xml:id="ta-l3d29q1-Qd1e703">Qui si boni sint, malis filiis praeponendi sunt</quote>: non in
            illis quae ad naturalem communicationem pertinent, sicut est hereditatis dimissio,
            educatio, et hujusmodi; nisi forte superabundans malitia filiorum eos indignos paterno
            beneficio faciat. <quote xml:id="ta-l3d29q1-Qd1e706">Perfecta caritas est, ut quis sit paratus pro fratribus
              mori</quote>. Contra. Imperfectus non est paratus pro Deo mori. Ergo perfectus magis
            diligit proximum quam imperfectus Deum. Et dicendum, quod hoc contingit ex hoc quod
            perfectus minus amat vitam corporalem quam imperfectus. Et iterum perfectus hoc facit ex
            superabundantia divinae caritatis. Non enim potest esse ut aliqua caritas tantum diligat
            proximum quantum aliqua Deum. Sed hae duae dilectiones non sunt nisi unius generis; sed
            una est ut finis et causa diligendi; alia ut ejus quod est ad finem, et ut ejus quod
            rationem diligendi ex alio sortitur; unde non sunt comparabiles. <quote xml:id="ta-l3d29q1-Qd1e709">Cum ad
              perfectionem pervenerit, dicit: cupio dissolvi</quote>. Instantiam videtur habere in
            beato Petro, cui dominus dixit, Joan. 21, 18: <quote xml:id="ta-l3d29q1-Qd1e712">extendes manum tuam, et alius ducet
              te quo tu non vis</quote>; et in beato Martino, qui vivere non recusavit. Ad primum
            ergo dicendum, quod illud intelligitur de voluntate naturali; hoc autem de voluntate
            rationis. Ad secundum dicendum, quod perfecta caritas, inquantum habet aliquid de amore
            concupiscentiae, sic vult potissime frui Deo; sed secundum quod consistit principalius
            in benevolentia, sic facit appetere id quod est Deo placitum; et secundum hoc loquebatur
            beatus Martinus. De augmento autem caritatis dictum est in Lib. 1, dist. 27, quaest. 2,
            art. 1, 2, 3, 4.</p>
        </div>
      </div>
    </body>
  </text>
</TEI>