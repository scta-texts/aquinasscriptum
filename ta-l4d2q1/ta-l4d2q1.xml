<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 2, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 2, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> 
        <cb ed="#G" n="27b"/>
      </div>
    </front>
    <body>
      <div xml:id="ta-l4d2q1">
        <head xml:id="ta-l4d2q1-Hd1e97">Librum IV, Distinctio 2, Quaestio 1</head>
        <div xml:id="ta-l4d2q1-Dd1e100">
          <head xml:id="ta-l4d2q1-Hd1e102">Prooemium</head>
          <p xml:id="ta-l4d2q1-d1e105">Postquam determinavit Magister de sacramentis in communi, hic descendit ad sacramenta
            novae legis, de quibus principaliter intendit; et dividitur in partes duas: in prima
            determinat de quibusdam quae praeexiguntur ad sacramenta novae legis; in secunda
            prosequitur de eis, 3 dist., ibi: <quote xml:id="ta-l4d2q1-Qd1e107">post hoc videndum est quid sit
              Baptismus</quote>. Prima dividitur in duas: in prima determinat quaedam quae
            praeexiguntur ad sacramenta novae legis ordine doctrinae; in secunda determinat de
            Baptismo Joannis, quod praeexigebatur ad ea ut dispositio, sive praeparatio, ibi:
              <quote xml:id="ta-l4d2q1-Qd1e110">nunc autem de Baptismi sacramento videamus</quote>. Circa primum duo facit:
            primo ponit distinctionem sacramentorum novae legis et quantum ad numerum et quantum ad
            effectum; secundo ponit eorum institutionem, ibi: <quote xml:id="ta-l4d2q1-Qd1e113">si vero quaeratur</quote> et
            cetera. Ubi primo ponit communem sacramentorum novae legis institutionem; secundo
            excipit matrimonium quantum ad aliquid, ibi: <quote xml:id="ta-l4d2q1-Qd1e116">fuit tamen conjugium ante peccatum
              institutum. Nunc autem de Baptismi sacramento videamus</quote>. Hic determinat de
            Baptismo Joannis; et circa hoc duo facit: primo determinat de ipso Baptismo secundum se;
            secundo de eo quantum ad suscipientes, ibi: <quote xml:id="ta-l4d2q1-Qd1e119">hic considerandum est</quote> et
            cetera. Circa primum duo facit: primo ostendit differentiam Baptismi Joannis ad
            Baptismum Christi; secundo ostendit quasdam conditiones Baptismi Joannis; et primo
            utilitatem, ibi: <quote xml:id="ta-l4d2q1-Qd1e123">ad quid ergo utilis erat Baptismus Joannis?</quote> Secundo
            nomen, ibi: <quote xml:id="ta-l4d2q1-Qd1e126">sed quaeritur quare dictus est Baptismus Joannis</quote>; tertio
            genus, ibi: <quote xml:id="ta-l4d2q1-Qd1e129">si vero quaeritur an sacramentum fuerit, satis potest concedi</quote>
            et cetera. Hic est duplex quaestio. Primo de sacramentis novae legis in generali.
            Secundo de Baptismo Joannis. Circa primum quaeruntur quatuor: 1 de distinctione
            sacramentorum quantum ad effectum; 2 de distinctione eorum quantum ad numerum; 3 de
            ordine ipsorum; 4 de institutione eorum.</p>
        </div>
        <div xml:id="ta-l4d2q1-Dd1e134" type="articulus">
          <head xml:id="ta-l4d2q1-Hd1e136">Articulus 1</head>
          <head xml:id="ta-l4d2q1-Hd1e139" type="questionTitle">Utrum omnia sacramenta contra aliquem animae defectum sint
            instituta</head>
          <div xml:id="ta-l4d2q1-Dd1e142">
            <head xml:id="ta-l4d2q1-Hd1e144">Quaestiuncula 1</head>
            <p xml:id="ta-l4d2q1-d1e147">Ad primum sic proceditur. Videtur quod non omnia sacramenta sint instituta in
              remedium contra aliquem animae defectum. Sacramentum enim a sanctitate dicitur. Sed
              sanctitas non semper importat remedium contra defectum, sed etiam confirmationem in
              bono. Ergo non omne sacramentum est ad remedium institutum.</p>
            <p xml:id="ta-l4d2q1-d1e150">Praeterea, omne remedium contra aliquem defectum ad purgationem pertinet. Sed
              Dionysius, distinguit sacramenta quae pertinent ad perfectionem, scilicet
              confirmationem et Eucharistiam, ab illis quae pertinent ad purgationem, sicut est
              Baptismus. Ergo non omne sacramentum est ad remedium.</p>
            <p xml:id="ta-l4d2q1-d1e153">Praeterea, hoc videtur ex definitione quam Magister ponit in littera. Quibusdam enim
              attribuit remedium conferre et gratiam, sicut Baptismo; quibusdam gratiam tantum,
              sicut confirmationi et ordini; matrimonio autem remedii collationem tantum. Ergo non
              omne sacramentum est ad remedium institutum.</p>
            <p xml:id="ta-l4d2q1-d1e156">Sed contra est quod Hugo de sancto Victore dicit, quod sacramenta sunt vasa
              medicinalia. Sed omnis medicina est in remedium alicujus morbi. Ergo et omne
              sacramentum est in remedium alicujus defectus spiritualis.</p>
            <p xml:id="ta-l4d2q1-d1e160">Praeterea, sacramenta, ut dictum est, dist. 1, quaest. 1, art. 4, quaestiunc. 1,
              habent efficaciam a passione Christi. Sed passio Christi directe ordinatur ad
              tollendos defectus nostros. Ergo et sacramenta in remedium ordinata sunt.</p>
          </div>
          <div xml:id="ta-l4d2q1-Dd1e164">
            <head xml:id="ta-l4d2q1-Hd1e166">Quaestiuncula 2</head>
            <p xml:id="ta-l4d2q1-d1e169">Ulterius. Videtur quod aliquod sacramentum sit tantum in remedium, scilicet
              matrimonium. Solus enim consensus mutuus matrimonium facit. Sed consensus non potest
              esse causa gratiae, quia gratia non est ex actibus nostris. Ergo in matrimonio gratia
              non confertur; et sic est in remedium tantum.</p>
            <p xml:id="ta-l4d2q1-d1e172">Praeterea, secundum Hugonem, sacramenta ex sanctificatione invisibilem gratiam
              continent. Sed sanctificatio quae fit per ministros Ecclesiae, non est de essentia
              matrimonii quantum ad sacramenti necessitatem, sed solum est de solemnitate ipsius.
              Ergo non confertur ibi gratia; et sic idem quod prius.</p>
            <p xml:id="ta-l4d2q1-d1e175">Praeterea, hoc Magister expresse in littera dicit.</p>
            <p xml:id="ta-l4d2q1-d1e178">Sed contra, definitio generis debet omnibus speciebus convenire. Sed in definitione
              sacramenti novae legis ponitur: <quote xml:id="ta-l4d2q1-Qd1e180">ut causa gratiae existat</quote>. Ergo convenit
              matrimonio; et sic non est tantum in remedium.</p>
          </div>
          <div xml:id="ta-l4d2q1-Dd1e185">
            <head xml:id="ta-l4d2q1-Hd1e187">Quaestiuncula 3</head>
            <p xml:id="ta-l4d2q1-d1e190">Ulterius. Videtur quod sacramenta non sint in remedium contra poenam, sed solum
              contra culpam. Sacramenta enim efficaciam habent ex hoc quod gratiam continent. Sed
              gratia non opponitur poenae, sed culpae. Ergo sacramenta non ordinantur in remedium
              contra poenam.</p>
            <p xml:id="ta-l4d2q1-d1e193">Praeterea, sapientis medici est per causam curare effectum. Sed causa poenae est
              culpa. Ergo cum Christus sit sapientissimus medicus, non instituit aliqua sacramenta
              ad curandum poenam, nisi ea quae curant et culpam.</p>
            <p xml:id="ta-l4d2q1-d1e196">Sed contra, extrema unctio contra infirmitatem videtur ordinari, ut patet Jac. ult.
              Sed infirmitas poena est. Cum ergo extrema unctio sit sacramentum, aliquod sacramentum
              ordinabitur contra poenam, et non tantum contra culpam.</p>
          </div>
          <div xml:id="ta-l4d2q1-Dd1e201">
            <head xml:id="ta-l4d2q1-Hd1e203">Quaestiuncula 4</head>
            <p xml:id="ta-l4d2q1-d1e206">Ulterius. Videtur quod aliquod sacramentum ordinetur contra culpam venialem. Quaedam
              enim sacramenta sunt nociva, nisi deposito mortali accipiantur, sicut patet de
              Eucharistia et de ordine. Sed dantur in remedium alicujus culpae. Ergo dantur contra
              venialem.</p>
            <p xml:id="ta-l4d2q1-d1e209">Praeterea, medicina spiritualis magis debet apponi contra culpam quam contra poenam.
              Sed peccatum veniale culpa aliqua est. Cum ergo aliqua sacramenta ordinentur contra
              poenam, multo fortius videtur quod aliquod possit ordinari contra culpam venialem.</p>
            <p xml:id="ta-l4d2q1-d1e212">Sed contra, poenitentia ordinatur contra mortale et veniale peccatum; quod patet per
              Magistrum qui infra, dist. 6, determinat de poenitentia venialium, et Augustinum in
              Lib. de poenitentia. Sed poenitentia sufficit contra mortale nec aliud sacramentum
              contra mortale ordinatur. Ergo multo magis sufficit contra veniale; nec oportet
              aliquod sacramentum speciale contra veniale ordinari.</p>
          </div>
          <div xml:id="ta-l4d2q1-Dd1e216">
            <head xml:id="ta-l4d2q1-Hd1e218">Quaestiuncula 1</head>
            <p xml:id="ta-l4d2q1-d1e221">Respondeo dicendum, ad primam quaestionem, quod quandocumque ad perfectionem alicujus
              rei oportet aliquid apponere ultra id quod requirit ordo illius naturae secundum se
              consideratae hoc accidit ad subveniendum alicui defectui illius rei; sicut quando ad
              sustentationem corporis non sufficit cibum ministrare, nisi addantur aliqua digestiva,
              signum est defectus in virtute digerente. Ex ordine autem humanae naturae nihil aliud
              requiritur ad ejus perfectionem spiritualem, nisi Deus influens, et gratia, et
              virtutes influxae. Unde cum aliquae res corporales adhibentur ad hominis
              sanctificationem ex quibus secundum ordinem naturae sanctificatio hominis non
              dependet, signum est quod hoc sit ad subveniendum alicui defectui ipsius; et ideo cum
              hoc inveniatur in omnibus sacramentis, omnia sacramenta in remedium alicujus
              spiritualis defectus instituta sunt.</p>
            <p xml:id="ta-l4d2q1-d1e224">Ad primum ergo dicendum, quod ex hoc ipso quod ad sanctitatem homo perducitur per ea
              quae naturae secundum se consideratae ordo non requirit, signum est quod alicui
              defectui remedium adhibetur. Unde quamvis sacramenta ex ratione sanctificationis non
              habeant quod sint in remedium, habent tamen hoc ex officio, sive ex modo
              sanctificandi.</p>
            <p xml:id="ta-l4d2q1-d1e227">Ad secundum dicendum, quod defectus spiritualis dupliciter contingit, sicut et
              corporalis. Uno modo ex positione contrarii, sicut quando corpus est aegrum, et quando
              in anima est peccatum. Alio modo ex subtractione ejus quod ad perfectionem necessarium
              erat vel corporis vel animae; sicut quando corpus est debile ad exercenda corporalia
              opera, et similiter quando spiritus ad exequenda spiritualia. Remedia ergo quae dantur
              contra primum defectum, aliquid realiter tollunt; et ideo purgationis rationem habent.
              Remedia autem quae sunt contra defectum secundum, non tollunt aliquid secundum rem,
              sed solum aliquid adjiciunt ad perfectionem; et ideo talia remedia non dicuntur
              purgare, sed perficere. Et haec eadem sunt quae Magister dicit nos gratia et virtute
              fulcire inquantum perfectiva sunt; nihilominus tamen in remedium alicujus defectus
              sunt.</p>
            <p xml:id="ta-l4d2q1-d1e230">Unde patet solutio ad tertium.</p>
          </div>
          <div xml:id="ta-l4d2q1-Dd1e234">
            <head xml:id="ta-l4d2q1-Hd1e236">Quaestiuncula 2</head>
            <p xml:id="ta-l4d2q1-d1e239">Ad secundam quaestionem dicendum, quod circa hoc sunt duae opiniones. Una est quod in
              matrimonio gratia aliqua non confertur; sed tantummodo sit in remedium contra
              concupiscentiam. Hoc autem non videtur convenienter dictum: quia aut intelligitur esse
              in remedium concupiscentiae, quasi concupiscentiam reprimens, quod sine gratia esse
              non potest: aut quasi concupiscentiae in parte satisfaciens, quod quidem facit ex ipsa
              natura actus, non intellecta etiam ratione sacramenti; et praeterea concupiscentia non
              reprimitur per hoc quod ei satisfit, sed magis augetur, ut philosophus dicit in 3
              Ethicor.: aut inquantum excusat concupiscentiae actum; quod sine matrimonio deformis
              esset; et hoc quidem facit per bona matrimonii quae ei conveniunt etiam inquantum est
              in officium, et ratione suae sanctificationis, cum qua communicat cum sacramentis
              veteris legis; et ita per hoc non haberet aliquid prae illis, ut cum sacramentis novae
              legis computari debeat. Et propter hoc alii dicunt, quod matrimonium consideratur in
              triplici statu. Primo ante peccatum et tunc erat tantum in officium. Secundo sub lege,
              ubi ex ipsa sanctificatione sua excusabilem reddebat matrimonii actum, qui absque hoc
              turpis fuisset. Tertio sub statu gratiae, ubi ulterius gratiam confert ad
              concupiscentiam reprimendam, ut scilicet unusquisque possideat vas suum in honorem, et
              non in contumeliam, sicut et gentes quae ignorant Deum, 1 Thessal. 4, et Tob. 6,
              dicitur, quod in illis qui in timore Dei uxores accipiunt et amore filiorum ad cultum
              Dei magis quam amore libidinis, Daemon potestatem non habet.</p>
            <p xml:id="ta-l4d2q1-d1e242">Ad primum ergo dicendum, quod sicut res corporales quae sunt in aliis sacramentis non
              habent ut propria virtute gratiam conferre possint, sed ex institutione divina, ita
              etiam est de illis quae matrimonium causant, quae ex ipsa institutione divina habent
              quod ad gratiam instrumentaliter disponant, nisi sit defectus ex parte nostra.</p>
            <p xml:id="ta-l4d2q1-d1e245">Ad secundum dicendum, quod quaedam sacramenta sunt ad quorum efficaciam praeexigitur
              sanctificatio materiae, ut patet in confirmatione vel extrema unctione; quaedam vero
              non praeexigunt praedictam sanctificationem, sicut patet in Baptismo. Unde benedictio
              materiae quae fit a ministro, non est de necessitate, sed de solemnitate sacramenti;
              et similiter est etiam de matrimonio.</p>
            <p xml:id="ta-l4d2q1-d1e248">Ad tertium dicendum, quod unumquodque denominatur ab eo ad quod est. Gratia autem
              quae in matrimonio confertur, secundum quod est sacramentum Ecclesiae in fide Christi
              celebratum, ordinatur directe ad reprimendum concupiscentiam, quae concurrit ad actum
              matrimonii; et ideo Magister dicit, quod matrimonium est tantum in remedium; sed hoc
              est per gratiam quae in eo confertur.</p>
          </div>
          <div xml:id="ta-l4d2q1-Dd1e252">
            <head xml:id="ta-l4d2q1-Hd1e254">Quaestiuncula 3</head>
            <p xml:id="ta-l4d2q1-d1e257">Ad tertiam quaestionem dicendum, quod duplex est poena peccati. Quaedam quae pro
              peccato infligitur, sicut poena Inferni, et flagella quibus a Deo temporaliter
              punimur; quaedam ex ipso peccato consequens immediate, et per consequens ad peccatum
              ordinans, sicut est debilitatio naturae ad resistendum peccato, et hujusmodi. Contra
              primam ergo poenam non datur sacramentum in remedium directe, sed ex consequenti, ut
              scilicet curata causa, scilicet peccato, cesset effectus, scilicet poena; sed contra
              secundam poenam datur directe aliquod sacramentum, illa scilicet quae in remedium sunt
              contra defectum contingentem ex subtractione necessarii, non ex positione
              contrarii.</p>
            <p xml:id="ta-l4d2q1-d1e260">Ad primum ergo dicendum, quod poenae contra quas dictum est sacramentum ordinari,
              etiam ad gratiam contrarietatem habent: quia ex subtractione contingunt, et in
              contrarium gratiae ordinant.</p>
            <p xml:id="ta-l4d2q1-d1e263">Ad secundum dicendum, quod sicut est in medicina corporali, quod curato morbo adhuc
              remanent aliquae reliquiae morbi ex morbo causatae, contra quas oportet specialia
              medicamenta dari, ita etiam est in medicina spirituali; et propter hoc contra
              praedictas poenas oportet esse aliqua sacramenta.</p>
          </div>
          <div xml:id="ta-l4d2q1-Dd1e267">
            <head xml:id="ta-l4d2q1-Hd1e269">Quaestiuncula 4</head>
            <p xml:id="ta-l4d2q1-d1e272">Ad quartam quaestionem dicendum, quod circa hoc est duplex opinio. Quidam enim
              dicunt, aliqua sacramenta in remedium venialis dari, sicut Eucharistiam, et extremam
              unctionem. Sed hoc non videtur convenienter dictum: quia poenitentia purgativa est
              universaliter omnis peccati actualis, mortalis et venialis; unde ad hoc non oportebat
              aliquod sacramentum institui. Et praeterea etiam non existentibus venialibus, adhuc
              necessitas illorum sacramentorum esset ad consummandum in bonum, secundum doctrinam
              Dionysii. Et ideo aliter dicendum, quod contra veniale non ordinatur aliquod
              sacramentum ad curationem ipsius principaliter institutum, quamvis ex consequenti
              multa sacramenta, contra venialia valeant. Veniale enim et culpa est, et dispositio ad
              culpam, imperfectam tamen rationem habens culpae, ita quod gratiam non excludit. Et
              ideo inquantum culpa est, potest tolli per omnia sacramenta quae contra culpam
              tollendam ordinantur; inquantum vero est dispositio ad culpam, ex ablata mortali culpa
              remanens, potest tolli etiam per sacramenta illa quae contra poenam ex culpa relictam
              et ad culpam inclinantem ordinantur.</p>
            <p xml:id="ta-l4d2q1-d1e275">Ad primum ergo dicendum, quod illa sacramenta quae gratiam in suscipiente
              praeexigunt, non ordinantur directe contra culpam: quia non sunt ad tollendum
              contrarium, sed ad supplendum defectum.</p>
            <p xml:id="ta-l4d2q1-d1e278">Ad secundum dicendum, quod sacramentum quod tollit mortalem culpam, sufficit etiam ad
              tollendum venialem; et ideo contra veniale non oportet aliquod sacramentum dari, sicut
              contra reliquias culpae, ad quarum ablationem poenitentia non ex toto sufficit sine
              aliis sacramentis.</p>
          </div>
        </div>
        <div xml:id="ta-l4d2q1-Dd1e283" type="articulus">
          <head xml:id="ta-l4d2q1-Hd1e285">Articulus 2</head>

          <head xml:id="ta-l4d2q1-Hd1e288" type="questionTitle">Utrum sacramenta debeant esse septem</head>

          <p xml:id="ta-l4d2q1-d1e291">Ad secundum sic proceditur. Videtur quod non debeant esse septem sacramenta. Sicut enim
            supra dictum est, omnia sacramenta efficaciam habent a passione Christi. Sed unum est
            sacramentum quod directe est repraesentativum passionis Christi, et ipsum totum Christum
            continet, scilicet Eucharistia. Ergo illud sacramentum sufficeret.</p>
          <p xml:id="ta-l4d2q1-d1e294">Praeterea, quod potest fieri per unum, non debet fieri per plura. Sed per Baptismum
            tolluntur omnia peccata. Ergo non oportebat quod aliquod aliud sacramentum contra culpam
            ordinaretur.</p>
          <p xml:id="ta-l4d2q1-d1e297">Praeterea, sacramenta in remedium contra defectum ordinantur. Sed duplex est defectus,
            scilicet culpae, quae est quasi contrarium, et poenae, quae ex defectu gratiae accidit,
            ut dictum est. Ergo duo sacramenta sufficerent.</p>
          <p xml:id="ta-l4d2q1-d1e301">Praeterea, in lege nova, ubi manifestior est veritas, minimum debet esse de figuris.
            Sed in lege naturae, secundum Hugonem, erant tantum tria sacramenta, scilicet
            oblationes, decimae et sacrificia. Ergo non debent esse plura sacramenta in lege nova
            quam tria.</p>
          <p xml:id="ta-l4d2q1-d1e304">Praeterea, sacramenta legalia nostrorum sacramentorum figurae fuerunt. Sed ipsi non
            habuerunt aliqua sacramenta respondentia confirmationi et extremae unctioni. Ergo nec
            nos hujusmodi sacramenta habere debemus.</p>
          <p xml:id="ta-l4d2q1-d1e307">Praeterea, Dionysius in Eccl. Hierar., ubi de sacramentis tractat, matrimonium et
            poenitentiam omittit. Ergo videtur quod non sint nisi quinque sacramenta.</p>
          <p xml:id="ta-l4d2q1-d1e310">Sed contra, videtur quod sint plura. Omne enim illud quod in remedium peccati datur,
            videtur esse sacramentum. Sed aqua benedicta est hujusmodi, quia per eam venialia
            tolluntur. Ergo est sacramentum.</p>
          <p xml:id="ta-l4d2q1-d1e313">Praeterea, sicut circa concupiscentiam quae est in venereis, contingit esse peccatum
            intemperantiae; ita circa concupiscentiam quae est in cibis et potibus. Sed contra
            primam concupiscentiam habemus unum sacramentum. Ergo et contra secundam habere
            debemus.</p>
          <p xml:id="ta-l4d2q1-d1e316">Praeterea, Dionysius, inter sacramenta nominat monasticam consummationem, sive
            consecrationem. Sed non computatur inter septem sacramenta hic enumerata. Ergo sunt
            plura quam septem.</p>
          <p xml:id="ta-l4d2q1-d1e320">Praeterea, oblationes et decimae in lege naturae erant sacramenta, secundum Hugonem.
            Cum ergo modo sint oblationes et decimae, videtur quod sint sacramenta; et sic idem quod
            prius.</p>
          <p xml:id="ta-l4d2q1-d1e323">Praeterea, sacramenta ex sanctificatione invisibilem gratiam continent, secundum
            Hugonem. Sed multae sunt sanctificationes per ministros Ecclesiae factae quae hic non
            numerantur, sicut consecratio templi et altaris et sacrarum vestium, et hujusmodi. Ergo
            sunt plura sacramenta.</p>
          <p xml:id="ta-l4d2q1-d1e326">Respondeo dicendum, quod sacramenta ex hoc quod sunt sacramenta, habent quod sint in
            remedium contra defectum aliquem; ex hoc autem quod sacramenta Ecclesiae, habent per
            ministros Ecclesiae dispensari, et in membra Ecclesiae transfundi. Et ideo dupliciter
            potest accipi numerus sacramentorum proprie. Primo ex defectibus contra quos sacramenta
            ordinantur. Ordinantur autem sacramenta, ut ex dictis patet, ad tollendum contrarium, et
            ad supplendum defectum. Contrarium autem sanctitati est culpa: quae quidem dupliciter
            tollitur. Uno modo, impediendo ne fiat; et hoc modo in remedium culpae matrimonium
            ordinatur. Alio modo subtrahendo jam existentem; et sic contra originalem culpam
            ordinatur Baptismus, contra actualem poenitentia. Secundum remedium praebent supplendo
            quod deficit, et ea quae perfectionis sunt effectiva. Est autem duplex perfectio. Una
            formae ad actum; et hanc quidem perfectionem facit ordo quantum ad executionem bonorum,
            quia reddit hominem idoneum ad dispensationem sacramentorum; sed quantum ad perpessionem
            difficilium facit dictam perfectionem confirmatio, quae hominem fortem reddit, ut nomen
            Christi propter pressuras mundi confiteri non refugiat. Alia autem perfectio est in
            ordine ad finem, ad quem per actus pervenitur; et hanc quidem perfectionem quantum ad
            finem intra facit extrema unctio, quae est quaedam delibutio praeparans in gloriam
            resurrectionis; quantum vero ad finem extra facit Eucharistia, quae membra capiti
            conjungit. Et quia hic est ultimus terminus nostrae sanctificationis, ideo dicit
            Dionysius, quod omnis alia sanctificatio in Eucharistiam terminatur: quia et ordinati et
            baptizati Eucharistiam sumunt. Si autem considerantur sacramenta ut sunt Ecclesiae
            sacramenta, scilicet per ministros Ecclesiae dispensanda, sic potest secundum doctrinam
            Dionysii, hoc modo numerus eorum accipi. In qualibet enim hierarchia oportet esse
            actionem hierarchicam, et exercentes eam, et recipientes. Recipientes autem per ipsas
            actiones superiorum in suis gradibus perficiuntur; et ideo ex parte eorum non debet esse
            aliquod speciale sacramentum, per quod receptivi sacramentorum fiant. Actio autem
            hierarchica est triplex scilicet purgare, illuminare, perficere. Sed quia nullum
            sacramentum novae legis purgat sine gratiae infusione, quae illuminatio dicitur; ideo
            Dionysius in sacramentis conjungit purgationem illuminationi. Potest autem esse in
            sacramentis purgatio vel a culpa; et sic habet purgativam et illuminativam vim quantum
            ad originale Baptismus, quantum ad actuale poenitentia; vel a reliquiis culpae, et sic
            extrema unctio purgare habet; vel a causa culpae, quae est concupiscentia, et sic
            matrimonium, quod eam reprimit et ordinat, vim purgativam habet. Perfectio autem est
            duplex scilicet perfectio formae, et ad hanc est confirmatio, quae hominem in seipso
            consistere facit, ut a contrariis non facile solvatur; et perfectio finis, et ad hanc
            est Eucharistia, quae nos fini conjungit. Ex parte autem exercentium actiones
            hierarchicas accipitur unum sacramentum, scilicet ordo, per quem ministri Ecclesiae
            ponuntur in statu exercendi hierarchicas actiones. Potest et aliter accipi numerus
            sacramentorum secundum conditionem eorum quibus per sacramenta subvenitur. Sunt enim
            sacramenta in remedium data. Aut igitur in remedium unius personae, aut totius
            Ecclesiae. Si primo modo, aut quantum ad ingressum, et sic est Baptismus; aut quantum ad
            egressum, et sic est extrema unctio; aut quantum ad progressum, et hoc est dupliciter.
            Uno modo quantum ad executionem virtutis, vel ut a malis non superemur, et quantum ad
            hoc est confirmatio, vel ut bonis adhaereamus, et quantum ad hoc est Eucharistia. Alio
            modo quantum ad reparationem virtutis, si ipsam in pugna spirituali aliquo modo laedi
            contingit, et sic est poenitentia. Si in remedium totius Ecclesiae, aut in regimen et
            multiplicationem ipsius spiritualem, et sic est ordo, quia principatus bonum
            multitudinis est secundum philosophum in 5 Ethic., aut quantum ad multiplicationem
            materialem fidelium, et sic est matrimonium. Quidam autem accipiunt numerum
            sacramentorum secundum adaptationem ad virtutes, ut fidei respondeat Baptismus, quod
            sacramentum fidei dicitur; spei extrema unctio, per quam homo praeparatur quodammodo ad
            futuram gloriam; caritati Eucharistia; prudentiae ordo; justitiae poenitentia;
            temperantiae matrimonium; fortitudini confirmatio. Quidam vero adaptant diversis
            generibus culparum et poenarum; ut Baptismus sit contra culpam originalem, poenitentia
            contra actualem mortalem, extrema unctio contra venialem, ordo contra ignorantiam,
            matrimonium contra concupiscentiam, confirmatio contra infirmitatem, Eucharistia contra
            malitiam, quia est sacramentum caritatis, quae per se opponitur malitiae. Haec enim
            quatuor dicit Beda ex peccato consecuta.</p>
          <p xml:id="ta-l4d2q1-d1e329">Ad primum ergo dicendum, quod quamvis Eucharistia sit memoriale ipsius dominicae
            passionis, ipsum Christum continens, non tamen quantum ad omnes effectus ejus. Vel
            dicendum, quod propter praedictam rationem Eucharistia ordinatur ad ultimum effectum
            passionis Christi, quasi completissime ab ea efficaciam habens; et ideo, quantum est de
            se, valet contra omnes spirituales defectus; unde et cum singulis sacramentis exhibetur,
            quasi consummans effectum uniuscujusque; sed tamen praeexigit alia sacramenta, ut
            idoneus quis reddatur ad tanti perceptionem mysterii, sicut etiam in naturalibus ultima
            forma non datur nisi praecedentibus omnibus dispositionibus.</p>
          <p xml:id="ta-l4d2q1-d1e332">Ad secundum dicendum, quod Baptismus est sacramentum intrantium, quia facit hominem
            primo participem redemptionis Christi consepeliens eum in similitudinem mortis Christi;
            et ideo non potest iterari, sicut nec passio Christi. Et quia peccata actualia
            iterantur, ideo contra culpam actualem oportuit aliquod remedium adhiberi, scilicet
            poenitentiam, quamvis etiam Baptismus ipsum deleat.</p>
          <p xml:id="ta-l4d2q1-d1e335">Ad tertium dicendum, quod defectus illi sunt generales; et non habent eamdem rationem
            in omnibus suis partibus; et ideo oportuit contra diversas partes eorum diversa remedia
            adhiberi.</p>
          <p xml:id="ta-l4d2q1-d1e339">Ad quartum dicendum, quod in lege naturae multa signa gratiae praecesserunt, sicut
            diluvium, occisio Abel, et hujusmodi, quae tamen non debent dici sacramenta; sed illa
            tantum quae ad aliquod remedium exhibebantur. Ea enim significabant rem sacram, ut actu
            sacrantem, quod est de ratione sacramenti, ut supra dictum est; et ideo in lege naturae
            Hugo, tantum ponit tria sacramenta, scilicet sacrificia, oblationes, et decimas; quia
            per haec, ut dicit Gregorius, remedium ante circumcisionem contra originale erat. Et
            quamvis tunc esset tempus figurarum magis quam modo, non oportebat esse signa
            determinata ad determinatos effectus gratiae, sicut modo sunt; et ideo in quadam
            generalitate sacramenta illa, nostra sacramenta, et ipsorum causam, scilicet passionem
            Christi, significabant; sicut quod per sacrificia significabatur passio, per oblationes
            dispositio patientis ad passionem, quia ipse se voluntarie obtulit ad passionem: Isai.
            53; per decimas autem comparatio patientis ad illos pro quibus patiebatur, qui
            imperfecti erant, ab ipso omnem perfectionem expectantes, sicut novem per decem
            complentur. Horum autem duo referuntur ad Eucharistiam: scilicet sacrificium quantum ad
            significatum, et oblatio quantum ad materiam et usum, sed decima praefigurabat
            Baptismum, inquantum aliquid auferebatur. Matrimonium autem et poenitentia et ordo erant
            illo tempore, sed tamen non computantur inter sacramenta illius temporis, quia non
            fiebant cum aliqua consecratione. Quilibet enim primogenitus, secundum Hieronymum
            sacerdos erat: nec erat aliquis modus determinatus ipsorum, nisi secundum instinctum
            naturae, prout cuique ratio fide innata dictabat faciendum.</p>
          <p xml:id="ta-l4d2q1-d1e342">Ad quintum dicendum, quod tempore legis scriptae jam plura cum aliqua consecratione
            celebrabantur, quae nostris sacramentis quasi figurae respondent: quia per
            circumcisionem nostrum Baptisma figuratur; per oblationes et sacrificia Eucharistia; per
            diversos ritus expiationum poenitentia; per consecrationes Aaron et filiorum ejus noster
            ordo; et per matrimonium jam ad aliquas certas personas determinatum et sub lege
            constitutum, nostrum matrimonium. Sed extremae unctionis non debuit praecedere figura:
            quia extrema unctio est directivum et praeparatorium in gloriam, quam tunc statim post
            mortem consequi non poterant, sicut modo possunt. Similiter nec confirmatio, in qua
            complementum spiritus sancti datur: tempus autem illud non erat tempus plenitudinis,
            sicut tempus istud.</p>
          <p xml:id="ta-l4d2q1-d1e345">Ad sextum dicendum, quod Dionysius non intendit ibi determinare de sacramentis, sed de
            actionibus hierarchicis, quae consistunt in consecratione per ministros Ecclesiae facta.
            Et quia matrimonium et poenitentia possunt habere suum effectum sine tali consecratione,
            ideo de eis non determinavit.</p>
          <p xml:id="ta-l4d2q1-d1e348">Ad septimum dicendum, quod aqua benedicta non ordinatur directe ad remedium
            praestandum, sed ad removendum prohibens; unde datur contra Daemonum nequitias et
            venialia, et omne quod effectum sacramentorum impedire posset: propter hoc non est
            sacramentum, quia removens prohibens est agens per accidens; sed sacramentale, quasi
            dispositio quaedam ad sacramenta.</p>
          <p xml:id="ta-l4d2q1-d1e351">Ad octavum dicendum, quod concupiscentia quae est in actu generativae, habet specialem
            foeditatem ab aliis concupiscentiis: quia praeter hoc quod est infectiva personae, quod
            habet commune cum aliis, et idem remedium habens, scilicet poenitentiam, est etiam
            infectio naturae; et ideo debet habere speciale remedium, secundum quod ad purgationem
            naturae ordinatur.</p>
          <p xml:id="ta-l4d2q1-d1e354">Ad nonum dicendum, quod ad quamlibet eminentiam status datur aliqua sanctificatio, cum
            sit ibi necessarium speciale auxilium gratiae, sicut in consecratione regum et
            monachorum et monialium; et ideo sunt actiones hierarchicae; et propter hoc Dionysius de
            eis determinat; non tamen habent rationem sacramenti; sed solum illa eminentia per quam
            homo efficitur sacrorum dispensator.</p>
          <p xml:id="ta-l4d2q1-d1e358">Ad decimum dicendum, quod oblationes et decimae erant tunc inquantum erant figurales;
            sed quantum ad hoc nunc non manent; sed solum secundum quod sunt morales ad usum
            ministrorum Ecclesiae et pauperum deputatae; et ideo nunc non sunt sacramenta.</p>
          <p xml:id="ta-l4d2q1-d1e361">Ad undecimum dicendum, quod omnes illae sanctificationes ordinantur ad sacramentum
            Eucharistiae; et ideo non sunt sacramenta, sed sacramentalia quaedam.</p>
        </div>
        <div xml:id="ta-l4d2q1-Dd1e365" type="articulus">
          <head xml:id="ta-l4d2q1-Hd1e367">Articulus 3</head>

          <head xml:id="ta-l4d2q1-Hd1e370" type="questionTitle">Utrum sacramenta convenienter a Magistro ordinentur</head>

          <p xml:id="ta-l4d2q1-d1e373">Ad tertium sic proceditur. Videtur quod sacramenta inconvenienter a Magistro hic
            ordinentur. Prius enim est quod animale est quam quod spirituale; 1 Corinth. 15. Sed
            matrimonium ad vitam animalem pertinet, omnia autem alia sacramenta ad vitam
            spiritualem. Ergo matrimonium est omnibus prius.</p>
          <p xml:id="ta-l4d2q1-d1e376">Praeterea, agens naturaliter prior est sua actione; unde et in jure prius determinatur
            de officiis quam de actionibus. Sed per sacramentum ordinis constituuntur dispensatores
            aliorum sacramentorum. Ergo ordo inter alia primo debet poni.</p>
          <p xml:id="ta-l4d2q1-d1e379">Praeterea, bonum commune est divinius quam bonum personae, ut dicitur in 1 Ethic. Sed
            matrimonium et ordo ordinantur in remedium commune, alia autem in remedium unius
            personae, ut dictum est. Ergo illa duo sacramenta ante alia poni debent.</p>
          <p xml:id="ta-l4d2q1-d1e383">Praeterea, Eucharistia perficit nos conjungendo fini, ut dictum est. Sed finis est
            ultimum in adeptione. Ergo Eucharistia post omnia debet poni.</p>
          <p xml:id="ta-l4d2q1-d1e386">Praeterea, purgatio praecedit illuminationem et perfectionem. Sed secundum Dionysium,
            Eucharistia pertinet ad perfectionem, similiter et confirmatio. Ergo poenitentia, quae
            maxime ad purgationem pertinet, videtur quod antea debet poni.</p>
          <p xml:id="ta-l4d2q1-d1e389">Praeterea, Dionysius ponit Eucharistiam ante confirmationem. Cum ergo Magister
            contrarium faciat, videtur quod inconvenienter ordinet.</p>
          <p xml:id="ta-l4d2q1-d1e392">Respondeo dicendum, quod prius et posterius multipliciter dicitur; sed in his quae ad
            actiones pertinent, prius quo ad nos est illud quod est prius in via generationis; et
            ideo secundum hanc viam Magister sacramenta quae sanctificationes quaedam sunt, ordinat.
            Prius enim in via generationis est bonum privatum quam commune, quod consurgit ex bonis
            singulorum, sicut homo est prior domo, et domus civitate; et ideo sacramenta quae in
            remedium unius personae ordinantur, prius ponuntur, inter quae primo ponitur illud quod
            pertinet ad intrantes, scilicet Baptismus; ultimo illud quod pertinet ad exeuntes,
            scilicet extrema unctio; in medio illa quae pertinent ad progredientes, quae hoc modo
            ordinantur. Quia enim perfici bono essentialius est virtuti, et commune singulis
            progredientibus ad virtutem; sed resurgere a peccato accidit huic progressui ex parte
            subjecti quod cecidit (unde non est omnibus commune), et quantum ad perfectionem ad
            bonum perfectio in forma praecedit in via generationis perfectionem in consecutione ad
            finem; ideo inter sacramenta quae ad progressum in bonum pertinent, primo ponitur
            confirmatio; quae est ad perfectionem similem perfectioni formae; secundo Eucharistia,
            quae est ad perfectionem in fine; tertio poenitentia quae est ad reparationem virtutis
            amissae. Inter sacramenta autem quae ad remedium totius Ecclesiae deputantur, primo
            ponitur ordo: quia matrimonium, inquantum matrimonium, per ordinem dispensatur, secundum
            quod est sacramentum.</p>
          <p xml:id="ta-l4d2q1-d1e395">Ad primum ergo dicendum, quod matrimonium secundum quod pertinet ad vitam animalem, non
            est sacramentum, sed naturae officium; sed secundum quod habet aliquid spiritualis
            quantum ad signum et effectum, sic sacramentum est; et quia minimum habet de
            spiritualitate, ideo ultimo inter sacramenta ponitur.</p>
          <p xml:id="ta-l4d2q1-d1e398">Ad secundum dicendum, quod in sacramentorum actionibus ordo non constituit principalem
            agentem, sed ministrum, et instrumentum quoddam divinae operationis; in judiciis autem
            judex secundum formam scientiae et justitiae operatur non solum sicut instrumentum; et
            ideo in jure praemittuntur ea quae ad officia pertinent, sed in sacramentis non
            oportet.</p>
          <p xml:id="ta-l4d2q1-d1e402">Ad tertium dicendum, quod quamvis bonum commune sit divinius, tamen bonum singulare est
            prius in via generationis; et ideo etiam philosophus monasticam politicae praemisit, ut
            patet in 10 Ethic.</p>
          <p xml:id="ta-l4d2q1-d1e405">Ad quartum dicendum, quod conjunctio ad finem est duplex. Una secundum plenam
            participationem ipsius; et ista conjunctio non efficitur per aliquod sacramentum; sed
            sacramenta ad eam disponunt, et inter omnia vicinius extrema unctio; et ideo ultimo
            ponitur inter ea quae ad remedium unius personae ordinantur. Alio modo secundum
            imperfectam, qualis est fruitio viae; et ad hanc ordinatur Eucharistia; et ideo non
            oportet quod ponatur ultima simpliciter, sed ultima in progressu ad bonum.</p>
          <p xml:id="ta-l4d2q1-d1e408">Ad quintum dicendum, quod poenitentia non dicit purgationem absolute respectu
            cujuslibet impuritatis spiritualis, hoc enim ad Baptismum pertinet; sed purgationem in
            casu, scilicet quando aliquis a statu virtutis cecidit, ut iterum ad bonum redeat; et
            haec est secunda tabula post naufragium, secundum Hieronymum; et ideo poenitentia
            ponitur post illa sacramenta quae ad consummationem in bonum ordinantur.</p>
          <p xml:id="ta-l4d2q1-d1e411">Ad sextum dicendum, quod Dionysius consideravit in eis ordinem magis quantum ad
            dispensationem eorum quam quantum ad effectum: quia Eucharistia statim baptizatis datur,
            si sint adulti, non autem confirmatio; ideo post Baptismum immediate Eucharistiam
            posuit.</p>
        </div>
        <div xml:id="ta-l4d2q1-Dd1e416" type="articulus">
          <head xml:id="ta-l4d2q1-Hd1e418">Articulus 4</head>

          <head xml:id="ta-l4d2q1-Hd1e421" type="questionTitle">Utrum in nova lege aliqua nova sacramenta de novo institui
            debuerint</head>
          <div xml:id="ta-l4d2q1-Dd1e424">
            <head xml:id="ta-l4d2q1-Hd1e426">Quaestiuncula 1</head>
            <p xml:id="ta-l4d2q1-d1e429">Ad quartum sic proceditur. Videtur quod non debuerint in nova lege aliqua sacramenta
              de novo institui. Natura enim operatur breviori via qua potest; et hoc ad ordinationem
              naturae pertinet. Sed gratia est magis ordinata quam natura. Cum ergo brevior via
              esset quod sacramenta jam in veteri lege existentia perficerentur quam aliqua de novo
              instituerentur, videtur quod aliqua de novo institui non debuerint.</p>
            <p xml:id="ta-l4d2q1-d1e432">Praeterea, sicut sacramenta sunt necessaria ad salutem, ita et praecepta. Sed
              Christus non alia praecepta moralia instituit, sed praeexistentia consiliis perfecit.
              Ergo nec nova sacramenta instituere debuit.</p>
            <p xml:id="ta-l4d2q1-d1e435">Sed contra, sacramenta sunt medicinae spirituales, ut prius dictum est. Sed non
              competit eadem medicina parvulo et adulto. Cum ergo status legis comparetur puerili
              aetati, status autem temporis gratiae aetati perfectae, ut patet Gal. 4, videtur quod
              alia sacramenta fuerunt etiam tempore gratiae instituenda.</p>
          </div>
          <div xml:id="ta-l4d2q1-Dd1e439">
            <head xml:id="ta-l4d2q1-Hd1e441">Quaestiuncula 2</head>
            <p xml:id="ta-l4d2q1-d1e444">Ulterius. Videtur quod haec eadem debuerit a principio mundi post peccatum
              instituere. Quia ad crudelem medicum pertinet ut efficacem medicinam non statim
              infirmo proponat, sed eum diu periclitari sinat. Sed a Deo omnis crudelitas relegata
              est. Ergo sacramenta novae legis, quae sunt efficacissimae medicinae, debuerunt statim
              post peccatum humano generi exhiberi.</p>
            <p xml:id="ta-l4d2q1-d1e447">Praeterea, sacramenta novae legis totam efficaciam habent ex passione Christi. Sed
              passio Christi operabatur etiam a principio mundi post peccatum ad reparationem,
              secundum quod erat credita, ut in 3 Lib., dist. 19, quaest. 1, art. 1, quaestiunc. 2
              ad 2, dictum est. Ergo et tunc sacramenta institui debuerunt.</p>
            <p xml:id="ta-l4d2q1-d1e450">Sed contra, gratia perficit naturam. Sed natura procedit ex imperfectioribus ad
              perfectiora, sicut patet in omni motu et generatione; et similiter etiam ars. Ergo et
              similiter gratia debuit prius imperfecte et postea copiose per efficaciam sacramenti
              dari.</p>
          </div>
          <div xml:id="ta-l4d2q1-Dd1e454">
            <head xml:id="ta-l4d2q1-Hd1e456">Quaestiuncula 3</head>
            <p xml:id="ta-l4d2q1-d1e459">Ulterius. Videtur quod statim Christo nato sacramenta institui debuerunt. Sunt enim
              sacramenta novae legis gratiam continentia. Sed tempus gratiae ex tunc incepit. Ergo
              tunc institui debuerunt.</p>
            <p xml:id="ta-l4d2q1-d1e462">Praeterea, sacramenta adjuvant ad implendum praecepta. Sed praecepta moralia omnia
              simul data fuerunt in ipso initio legis. Ergo et sacramenta gratiae in ipso initio
              gratiae omnia simul dari debuerunt.</p>
            <p xml:id="ta-l4d2q1-d1e465">Sed contra est, quia quae a Deo sunt, ordinata sunt, Rom. 13, 1. Sed iste est debitus
              ordo, ut causa effectum praecedat, et ut illud quod prius est, primo tradatur. Ergo
              cum passio Christi sit causa efficaciam sacramentis praebens, et unum sacramentum sit
              alio prius, ut dictum est, videtur quod non debuerunt institui statim Christo
              nato.</p>
          </div>
          <div xml:id="ta-l4d2q1-Dd1e470">
            <head xml:id="ta-l4d2q1-Hd1e472">Quaestiuncula 4</head>
            <p xml:id="ta-l4d2q1-d1e475">Ulterius. Videtur quod sacramenta novae legis non sunt omnia a Christo instituta.
              Quia de confirmatione et extrema unctione non legitur aliquid dixisse. Sed extrema
              unctio et confirmatio sunt sacramenta novae legis. Ergo non omnia sacramenta novae
              legis sunt instituta a Christo.</p>
            <p xml:id="ta-l4d2q1-d1e478">Praeterea, non minoris auctoritatis est mysterium sacerdotii novae legis quam legis
              naturae. Sed qui sacramenta dispensabant in lege naturae, scilicet sacerdotes, pro suo
              libito sacramentis visibilibus suam fidem profitebantur. Ergo multo fortius hoc debet
              esse in lege nova, quae etiam est majoris libertatis.</p>
            <p xml:id="ta-l4d2q1-d1e481">Sed contra, sacramenta novae legis efficiunt quod significant. Sed ex institutione
              significant secundum Hugonem. Ergo ex institutione efficaciam habent. Sed efficacia
              sacramentorum non est nisi a Deo, qui solus peccata remittit. Ergo non potuit esse a
              puro homine sacramentorum institutio.</p>
          </div>
          <div xml:id="ta-l4d2q1-Dd1e485">
            <head xml:id="ta-l4d2q1-Hd1e487">Quaestiuncula 1</head>
            <p xml:id="ta-l4d2q1-d1e490">Respondeo dicendum ad primam quaestionem, quod sacramenta sunt signa remedii ad quod
              ordinantur. Sunt autem signa repraesentantia effectus spirituales ex similitudine
              sensibilium rerum, quarum in sacramento est usus. Et ideo cum in nova lege oportuerit
              esse sacramenta majoris efficaciae propter perfectionem testamenti, debuerunt etiam
              esse alia signa quae expressius figurarent gratiam; et ideo oportuit alia sacramenta
              institui.</p>
            <p xml:id="ta-l4d2q1-d1e493">Ad primum ergo dicendum, quod quamvis natura brevissime operetur, tamen nihil omittit
              de contingentibus quibus aliquid optime fieri possit et similiter gratia; et ideo in
              sacramentis instituendis non solum attenditur qualiter aliquid breviter fiat, sed
              qualiter congruenter.</p>
            <p xml:id="ta-l4d2q1-d1e496">Ad secundum dicendum, quod praecepta moralia consequuntur naturam humanam, cum sint
              de dictamine rationis naturalis; et ideo permanent eadem in qualibet lege, et in
              quolibet statu hominis; et propter hoc non est simile de praeceptis et sacramentis,
              quae ex sola institutione efficaciam habent.</p>
          </div>
          <div xml:id="ta-l4d2q1-Dd1e500">
            <head xml:id="ta-l4d2q1-Hd1e502">Quaestiuncula 2</head>
            <p xml:id="ta-l4d2q1-d1e505">Ad secundam quaestionem dicendum, quod sacramenta novae legis, quia gratiam
              continent, non sunt vacua, sed plena; et ideo non competebat ea institui nisi tempore
              plenitudinis, quod est tempus incarnationis. Quare autem Christus suum adventum
              distulerit, et non statim post peccatum carnem assumpserit, in 3 Lib., dist. 1,
              quaest. 1, art. 4, dictum est.</p>
            <p xml:id="ta-l4d2q1-d1e508">Ad primum ergo dicendum, quod aliter est in morbo spirituali et corporali. Non enim
              potest aliquis a morbo spirituali congrue curari, nisi prius morbum cognoscat, et
              medicinam desideret, si sit cognitionis capax; et ideo oportuit ut homo sibi
              relinqueretur, et sic primo tempore legis naturae infirmum se cognosceret per
              ignorantiam, ad idolatriam declinando; et deinde tempore legis scriptae quae auxilium
              contra ignorantiam praebebat, recognosceret se infirmum per concupiscentiam, ad
              peccata declinando, et sic salutem ab alio expectaret; qui et viam salutis docuit
              contra ignorantiam et sacramenta gratiae dedit contra infirmitatem concupiscentiae, ut
              dicitur Joan. 1, 17: <quote xml:id="ta-l4d2q1-Qd1e510">gratia et veritas per Jesum Christum facta est</quote>. In
              morbo autem corporali hoc non requiritur, quia corpus non est cognitionis capax.</p>
            <p xml:id="ta-l4d2q1-d1e514">Ad secundum dicendum, quod quamvis etiam ex tunc passio Christi efficaciam haberet,
              non tamen tantam efficaciam in humana natura, pro qua nondum satisfactum erat,
              habebat, sicut post satisfactionem habuit, et post Christi incarnationem, quae totam
              naturam humanam dignificavit, ut fieret magis ad gratiam recipiendam idonea.</p>
          </div>
          <div xml:id="ta-l4d2q1-Dd1e518">
            <head xml:id="ta-l4d2q1-Hd1e520">Quaestiuncula 3</head>
            <p xml:id="ta-l4d2q1-d1e523">Ad tertiam quaestionem dicendum, quod sacramenta novae legis dupliciter instituta
              sunt. Primo ad documentum et exercitium quoddam; et sic potuerant ante passionem
              Christi institui. Secundo quantum ad necessitatem et obligationem, et sic eorum
              institutio non fuit ante passionem, quia adhuc legalia non fuerant mortua; unde a
              tempore praedicationis Christi usque ad passionem, sacramenta novae legis simul
              currebant cum legalibus, et utraque ad salutem operabantur. Sic ergo quantum ad
              secundum modum institutionis omnia simul in passione Christi instituta sunt; sed
              quantum ad primum, oportuit ut primo instituerentur illa quae sunt majoris
              necessitatis; unde statim in principio praedicationis suae poenitentiam praedicavit,
              ut legitur Matth. 4, et Baptismum docuit ut legitur Joan. 3. Alia autem sacramenta
              processu temporis instituit et docuit.</p>
            <p xml:id="ta-l4d2q1-d1e526">Ad primum ergo dicendum, quod tempus gratiae dicitur quantum ad initium, et quantum
              ad complementum. Complementum autem ejus non fuit ante passionem, et resurrectionem
              Christi; unde Joan. 7, 39, dicitur: <quote xml:id="ta-l4d2q1-Qd1e528">nondum erat spiritus datus, quia nondum
                erat Jesus glorificatus</quote>. Principium autem potest attendi dupliciter. Primo
              quantum ad praesentiam gratiae in mundo; et sic fuit in ipsa incarnatione. Secundo
              quantum ad ejus diffusionem in mundo, et sic fuit in praedicatione sive Baptismo
              Christi; et ante non oportebat institui sacramenta.</p>
            <p xml:id="ta-l4d2q1-d1e532">Ad secundum dicendum, quod praecepta moralia homini natura dictat; et ideo statim
              potuerunt homini simul proponi: non autem est ita de sacramentis.</p>
          </div>
          <div xml:id="ta-l4d2q1-Dd1e536">
            <head xml:id="ta-l4d2q1-Hd1e538">Quaestiuncula 4</head>
            <p xml:id="ta-l4d2q1-d1e541">Ad quartam quaestionem dicendum quod circa hoc est duplex opinio. Quidam enim dicunt,
              non omnia sacramenta a Christo immediate instituta fuisse; sed quaedam ipse per se
              instituit, quaedam vero apostolis instituenda commisit; scilicet confirmationem, in
              qua spiritus sanctus datur ad robur, cujus institutio esse non debuit ante plenam
              spiritus sancti missionem; et extremam unctionem, quae cum ad gloriam resurrectionis
              sit immediatum et proximum praeparatorium, ante resurrectionem institui non debuit.
              Sed quia institutio sacramentorum videtur ad potestatem plenitudinis in sacramentis
              pertinere quam sibi Christus reservavit in sacramentis, cum ex institutione sacramenta
              habeant quod significent; ideo aliis probabilius videtur, quod sicut hominis puri non
              est sacramenta mutare, vel a sacramentis absolvere, ita nec nova sacramenta
              instituere; et ideo omnia sacramenta novae legis ab ipso Christo institutionem
              habent.</p>
            <p xml:id="ta-l4d2q1-d1e544">Secundum hoc ergo dicendum ad primum, quod ipse sacramentum confirmationis instituit,
              quando pueris sibi praesentatis manus imposuit; similiter extremam unctionem, quando
              apostolos ad praedicandum mittens, oleo inungere infirmos disposuit, ut sic
              curarentur.</p>
            <p xml:id="ta-l4d2q1-d1e547">Ad secundum dicendum, quod sacramenta illa legis naturae non habebant aliquam
              efficaciam ex opere operato, sed solum ex fide; et ideo determinatio eorum ab homine
              puro habente fidem fieri poterat. Non autem ita est de sacramentis novae legis, quae
              ex opere operato gratiam conferunt.</p>
          </div>
        </div>

      </div>
    </body>
  </text>
</TEI>