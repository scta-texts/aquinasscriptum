<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 8, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 8, Quaestio 1</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="106a"/>
      </div>
    </front>
    <body>
      <div xml:id="ta-l4d8q1">
        <head xml:id="ta-l4d8q1-Hd1e97">Quaestio 1</head>
        <div xml:id="ta-l4d8q1-Dd1e100">
          <head xml:id="ta-l4d8q1-Hd1e102">Prooemium</head>
          <p xml:id="ta-l4d8q1-d1e105">Postquam Magister determinavit de Baptismo et confirmatione, hic tertio determinat de
            Eucharistiae sacramento; et dividitur in partes duas: in prima determinat ea quae
            pertinent ad ipsum sacramentum; in secunda determinat de dispensantibus sacramentum, 13
            dist., ibi: <quote xml:id="ta-l4d8q1-Qd1e107">solet etiam quaeri, utrum pravi sacerdotes hoc sacramentum conficere
              queant</quote>. Prima in duas: in prima determinat ea quae requiruntur ad hoc
            sacramentum in generali; in secunda prosequitur de eis in speciali, dist. 10, ibi:
              <quote xml:id="ta-l4d8q1-Qd1e110">sunt item alii praecedentium insaniam transcendentes</quote>. Prima iterum in
            duas: in prima determinat ea quae requiruntur ad hoc sacramentum; in secunda determinat
            usum sacramenti, 9 dist., ibi: <quote xml:id="ta-l4d8q1-Qd1e113">et sicut duae sunt res illius sacramenti, ita et
              duo modi manducandi</quote>. Prima autem in tres: in prima determinat praecedentia
            Eucharistiam quibus hoc sacramentum figuratur; in secunda determinat concomitantia,
            quibus hoc sacramentum integratur, scilicet formam et institutionem, ibi: <quote xml:id="ta-l4d8q1-Qd1e116">hic
              etiam ante alia consideranda occurrunt quatuor</quote>; in tertia determinat
            consequentia, quae in hoc sacramento efficiuntur vel significantur, ibi: <quote xml:id="ta-l4d8q1-Qd1e119">nunc
              quid ibi sacramentum sit et quid res, videamus</quote>. Secunda pars dividitur in
            tres: in prima determinat institutionem; in secunda formam, ibi: <quote xml:id="ta-l4d8q1-Qd1e123">forma vero est
              quam ipse ibidem edidit</quote>; in tertia movet quamdam quaestionem, et solvit, ibi:
              <quote xml:id="ta-l4d8q1-Qd1e126">ubi consideratione dignum est quare illud sacramentum post coenam dedit
              discipulis. Nunc quid ibi sit sacramentum et quid res, videamus</quote>. Hic
            determinat de sacramento Eucharistiae per comparationem ad significatum vel causatum
            ejus: et circa hoc duo facit. Primo ostendit quid sit ibi res, et quid sacramentum.
            Secundo concludit eorum numerum et ordinem, ibi: <quote xml:id="ta-l4d8q1-Qd1e129">sunt igitur, hic tria
              distinguenda</quote> et cetera. Hic est duplex quaestio. Prima de ipso Eucharistiae
            sacramento. Secunda de forma ipsius. Circa primum quaeruntur quatuor: 1 utrum
            Eucharistia sit sacramentum; 2 de significatione ejus; 3 de institutione; 4 de ordine
            sumendi hunc cibum respectu aliorum ciborum.</p>
        </div>
        <div xml:id="ta-l4d8q1-Dd1e134" type="articulus">
          <head xml:id="ta-l4d8q1-Hd1e136">Articulus 1</head>

          <head xml:id="ta-l4d8q1-Hd1e139" type="question-title">Utrum Eucharistia sit sacramentum</head>
          <div xml:id="ta-l4d8q1-Dd1e142">
            <head xml:id="ta-l4d8q1-Hd1e144">Quaestiuncula 1</head>
            <p xml:id="ta-l4d8q1-d1e147">Ad primum sic proceditur. Videtur quod Eucharistia non sit sacramentum. Ad idem enim
              non debent diversa ordinari. Sed confirmatio est ad perficiendum, secundum Dionysium.
              Cum ergo secundum ipsum Eucharistia etiam sit perfectio, videtur quod superfluat hoc
              sacramentum.</p>
            <p xml:id="ta-l4d8q1-d1e150">Praeterea, in omni sacramento novae legis idem quod figuratur, efficitur per signum
              figurans. Sed species panis et vini, quae figurant corpus Christi verum et mysticum,
              non efficiunt illud. Ergo Eucharistia non est sacramentum novae legis.</p>
            <p xml:id="ta-l4d8q1-d1e153">Praeterea, sacramentum est elementum materiale, secundum Hugonem exterius oculis
              suppositum. Sed corpus Christi verum quod dicitur hic sacramentum et res similiter,
              non est oculis videntium suppositum. Ergo non est sacramentum.</p>
            <p xml:id="ta-l4d8q1-d1e156">Praeterea, omne sacramentum in ipsa sui susceptione consecratur et perficitur, sicut
              patet de Baptismo, quod perficitur in ipsa ablutione. Sed Eucharistia consecratur ante
              sumptionem. Ergo non est sacramentum.</p>
            <p xml:id="ta-l4d8q1-d1e160">Praeterea, in omni alio sacramento illud quod est res et sacramentum, est aliquid
              effectum in suscipiente, sicut character in Baptismo. Sed corpus Christi verum, quod
              ponitur hic res et sacramentum, non est aliquid in recipiente effectum. Ergo non est
              sacramentum ejusdem rationis cum aliis.</p>
            <p xml:id="ta-l4d8q1-d1e163">Sed contra est quod in collecta dicitur: <quote xml:id="ta-l4d8q1-Qd1e165">praesta ut hoc tuum sacramentum non
                sit nobis reatus ad poenam</quote>.</p>
            <p xml:id="ta-l4d8q1-d1e169">Praeterea, omnis actio per ministros Ecclesiae dispensata, in qua ex ipso opere
              operato gratia confertur, est sacramentum. Sed Eucharistia est hujusmodi. Ergo est
              sacramentum.</p>
          </div>
          <div xml:id="ta-l4d8q1-Dd1e173">
            <head xml:id="ta-l4d8q1-Hd1e175">Quaestiuncula 2</head>
            <p xml:id="ta-l4d8q1-d1e178">Ulterius. Videtur quod non sit unum sacramentum, sed multa. Primo per hoc quod in
              collecta dicitur: <quote xml:id="ta-l4d8q1-Qd1e180">purificent nos, domine, haec sacramenta quae
                sumpsimus</quote>.</p>
            <p xml:id="ta-l4d8q1-d1e184">Praeterea, sacramentum est in genere signi. Sed ea quae sunt in genere signi, sicut
              nomina, plurificantur ad pluralitatem signantium, quamvis sit idem signatum; sicut
              Marcus et Tullius sunt duo nomina, quamvis sit eadem res significata. Ergo cum in
              Eucharistia sint plura signantia, sicut species panis et vini, videtur quod sint plura
              sacramenta.</p>
            <p xml:id="ta-l4d8q1-d1e187">Praeterea, unitas rei est ex forma sua. Sed in Eucharistia sunt duae formae, una ad
              consecrationem panis, alia ad consecrationem sanguinis. Ergo sunt duo sacramenta.</p>
            <p xml:id="ta-l4d8q1-d1e190">Praeterea, ea quae nec in genere nec in specie conveniunt, sunt plura simpliciter.
              Sed corpus Christi verum cum speciebus panis et vini sunt differentia et specie et
              genere. Ergo sunt plura simpliciter. Cum ergo utrumque dicatur sacramentum in
              Eucharistia, videtur quod non sit unum sacramentum.</p>
            <p xml:id="ta-l4d8q1-d1e194">Praeterea, ex duobus perfectis non fit aliquid unum. Sed Christus perfecte est sub
              utraque specie, scilicet panis et vini. Ergo ex his duobus non fit unum
              sacramentum.</p>
            <p xml:id="ta-l4d8q1-d1e197">Sed contra est, quia si essent duo, tunc sacramenta novae legis non essent tantum
              septem.</p>
            <p xml:id="ta-l4d8q1-d1e200">Praeterea, quaecumque ordinantur ad idem efficiendum et significandum, pertinent ad
              unum sacramentum. Sed omnia quae in Eucharistia sunt, pertinent ad idem
              repraesentandum, scilicet mortem domini, et idem efficiendum, scilicet gratiam, per
              quam homo incorporatur corpori mystico. Ergo est unum tantum sacramentum.</p>
          </div>
          <div xml:id="ta-l4d8q1-Dd1e204">
            <head xml:id="ta-l4d8q1-Hd1e206">Quaestiuncula 3</head>
            <p xml:id="ta-l4d8q1-d1e209">Ulterius. Videtur quod non convenientibus nominibus nominetur. Nomen enim proprium
              alicui debet imponi ex eo quod sit sibi proprium. Sed bonitas gratiae est communis
              omnibus sacramentis. Ergo ex hoc non debet imponi nomen proprium uni sacramento, ut
              dicatur Eucharistia.</p>
            <p xml:id="ta-l4d8q1-d1e212">Praeterea, sicut in littera dicitur, hoc sacramentum ideo viaticum appellatur, quia
              in via nos reficiens, usque ad patriam deducit. Sed hoc est commune omnibus
              sacramentis, quae non nisi viatoribus dantur ad perveniendum ad gloriam patriae, quae
              est res non contenta, et significata in omnibus sacramentis. Ergo non convenienter
              viaticum appellatur.</p>
            <p xml:id="ta-l4d8q1-d1e215">Praeterea, causae per effectus denominari solent. Sed adducere ad communionem
              fidelium est effectus Baptismi, secundum Dionysium, ut ex praedictis patet. Ergo
              Baptismus magis debet dici communio vel synaxis, quam hoc sacramentum.</p>
            <p xml:id="ta-l4d8q1-d1e218">Praeterea, in quolibet sacramento fit aliquid sacrum. Sed hoc importat sacrificii
              nomen. Ergo sacrificium etiam non est nomen proprium hujus sacramenti.</p>
            <p xml:id="ta-l4d8q1-d1e222">Praeterea, hostia videtur idem quod sacrificium. Sed Dionysius confirmationem nominat
              chrismatis hostiam. Ergo neque hostia neque sacrificium est nomen proprium huic
              sacramento.</p>
          </div>
          <div xml:id="ta-l4d8q1-Dd1e227">
            <head xml:id="ta-l4d8q1-Hd1e229">Quaestiuncula 1</head>
            <p xml:id="ta-l4d8q1-d1e232">Respondeo dicendum ad primam quaestionem, quod Eucharistia sacramentum quoddam est,
              alio tamen modo ab omnibus aliis sacramentis. Sacramentum enim secundum sui nominis
              proprietatem sanctitatem active importat; unde secundum hoc aliquid habet sacramenti
              rationem secundum quod habet rationem sanctificationis, qua sanctum aliquid fit.
              Dicitur autem aliquid sanctum dupliciter. Uno modo simpliciter et per se, sicut quod
              est subjectum sanctitatis, sicut dicitur homo sanctus. Alio modo secundario et
              secundum quid, ex eo quod habet ordinem ad hanc sanctitatem, vel sicut habens virtutem
              sanctificandi, sicut chrisma dicitur sanctum; vel quocumque alio modo ad aliquid
              sanctum deputetur, sicut altare sanctum. Et ideo ea quibus aliquid fit sanctum primo
              modo, dicuntur sacramenta simpliciter; illa autem quibus fit aliquid sanctum secundo
              modo, non dicuntur sacramenta, sed sacramentalia magis. In aliis ergo sacramentis fit
              aliquid sanctum primo modo, sicut homo suscipiens sacramentum; non autem elementum
              corporale sanctificans hominem, quia hoc est sacrum secundo modo; et ideo hoc quod
              pertinet ad sanctificationem materiae in omnibus sacramentis non est sacramentum, sed
              sacramentale; sed hoc quod pertinet ad usum materiae qua homo sanctificatur, est
              sacramentum. In hoc autem sacramento illud quod est sanctificans hominem, est sanctum
              primo modo, quasi subjectum sanctitatis, quia est ipse Christus; et ideo ista
              sanctificatio materiae est hoc sacramentum; sed sanctificatio hominis est effectus
              sacramenti. Et ideo hoc sacramentum in se consideratum, est dignius omnibus
              sacramentis, quia habet absolutam sanctitatem etiam praeter suscipientem; alia autem
              non habent nisi in ordine ad aliud; et ideo hoc sacramentum est perfectio aliorum
              sacramentorum; quia omne quod est per aliud, reducitur ad id quod est per se, sicut
              patet de accidente et substantia.</p>
            <p xml:id="ta-l4d8q1-d1e235">Ad primum ergo dicendum, quod perfectum unumquodque est, cum attingit propriam
              virtutem, ut dicitur in 7 Phys. Virtus autem est ultimum in re, ut dicitur in 1 Cael.
              et Mund.; et ideo perfectio rei consistit in hoc quod res ad sui ultimum perducatur.
              Est autem dupliciter ultimum rei; unum quod est in re, et aliud quod est extra rem;
              sicut in corporibus ultimum in corpore est superficies corporis contenti; ultimum
              extra est locus, qui est superficies corporis continentis. Ultimum autem cujuslibet
              rei in seipsa est ipsa rei operatio, propter quam res est: forma enim est finis
              generationis, non ipsius generati, ut dicit Commentator in 2 Phys. Unde res quae habet
              formam substantialem per quam est, esse non dicitur perfecta simpliciter, sed perfecta
              in esse, vel perfecta perfectione prima; et talem perfectionem quantum ad esse
              spirituale acquirit homo in Baptismo, in quo est regeneratio spiritualis; et ideo
              Dionysius non ponit Baptismum habentem vim perfectivam simpliciter, sed magis
              purgativam et illuminativam. Sed simpliciter perfectum dicitur quod habet operationem
              convenientem suae formae. In hoc enim consistit virtus rei, secundum philosophum in 2
              Ethic., per cujus consecutionem aliquid dicitur perfectum, ut dictum est. Hominis
              autem operatio spiritualis est duplex. Una ipsius inquantum est persona privata; et
              quantum ad hoc perficit confirmatio, quae facit hominem non impeditum aliquo mundano
              timore in confessione fidei, et aliis quae ad Christianam religionem spectant. Alia,
              inquantum est persona publica, quasi membrum principale, et influens aliis membris; et
              quantum ad hoc perficit sacramentum ordinis. Ultimum autem cujuslibet rei extra
              seipsam, est principium a quo res habet esse: quia per conjunctionem ad ipsum res
              complentur et firmantur, et propter distantiam ab ipso deficiunt, sicut corruptibilia
              propter longe distare a primo, ut dicitur in 2 de Generat.; et ideo primum agens habet
              etiam rationem ultimi finis perficientis. Fons autem Christianae vitae est Christus;
              et ideo hoc modo Eucharistia perficit, Christo conjungens; et ideo hoc sacramentum est
              perfectio omnium perfectionum, ut Dionysius dicit; unde et omnes qui sacramenta alia
              accipiunt, hoc sacramento in fine confirmantur, ut ipse dicit.</p>
            <p xml:id="ta-l4d8q1-d1e238">Ad secundum dicendum, quod sicut ad species sensibiles aliorum sacramentorum se habet
              virtus quae interius inest, quae sanctificationem acquirit, ex qua sacramentum
              efficit, secundum Hugonem, ita in hoc sacramento se habet ipsum corpus Christi, quod
              per consecrationem sub speciebus illis fit. Unde sicut in aliis sacramentis materiale
              elementum non est causa virtutis quae in ipso est, neque alicujus spiritualis effectus
              in homine, nisi mediante virtute, secundum quod ex elemento et virtute quasi unum
              efficitur; ita in hoc sacramento species non sunt causa corporis Christi, neque
              alicujus effectus in anima spiritualis, nisi mediante corpore Christi vero, secundum
              quod ex speciebus et corpore Christi fit unum sacramentum. Utrum autem species illae
              secundum se habeant aliquem effectum corporalem, sicut aqua corporaliter abluit in
              Baptismo, etiam non mediante spirituali virtute, infra dicetur.</p>
            <p xml:id="ta-l4d8q1-d1e241">Ad tertium dicendum, quod omne sacramentum est visibile; non tamen oportet quod
              quidquid est in sacramento, sit visibile. Videtur enim species visibilis aquae in
              Baptismo, sed non videtur virtus spiritualis, quae secretius operatur salutem; et
              similiter hic videntur species, sed non videtur verum corpus Christi. Vel dicendum,
              quod est visibile non in se, sed in speciebus quae ipsum tegunt; sicut et substantia
              aliorum corporum videtur mediante colore.</p>
            <p xml:id="ta-l4d8q1-d1e245">Ad quartum dicendum, quod sanctitas quae est in materiis aliorum sacramentorum, non
              est forma sanctitatis absolute, sed secundum ordinem ad aliud, ut in 1 dist. dictum
              est; et ideo non est simile de aliis sacramentis et de hoc, ut ex dictis patet.</p>
            <p xml:id="ta-l4d8q1-d1e248">Ad quintum dicendum, quod ex hoc ipso quod alia sacramenta perficiuntur in acceptione
              vel collatione, contingit quod illud quod est in eis sacramentum et res, est aliquid
              acquisitum in suscipiente; in hoc autem sacramento aliter est, ut ex dictis patet.</p>
          </div>
          <div xml:id="ta-l4d8q1-Dd1e252">
            <head xml:id="ta-l4d8q1-Hd1e254">Quaestiuncula 2</head>
            <p xml:id="ta-l4d8q1-d1e257">Ad secundam quaestionem dicendum, quod per se unum simpliciter, et quod est numero
              unum, tribus modis dicitur. Uno modo sicut indivisibile est unum, ut punctum et
              unitas, quod neque est multa actu neque potentia. Alio modo quod est unum ex
              continuitate, quod tamen est multa potentia, sicut linea. Tertio modo quod est unum
              perfectione, sicut dicitur calceamentum unum, quia habet omnes partes quae requiruntur
              ad calceamentum; et haec unitas dicitur in omnibus illis ad quorum integritatem aliqua
              exiguntur, sicut unus homo, una domus. Et quia ad esse sacramenti multa concurrunt,
              sicut forma et materia, et hujusmodi; ideo ab hac unitate perfectionis dicitur
              sacramentum unum esse. Illa enim sunt de integritate alicujus instrumenti quae
              requiruntur ad operationem illam ad quam instrumentum deputatum est. Hoc autem
              sacramentum deputatum est ex divina institutione ad cibationem spiritualem, quae per
              cibationem corporalem significatur. Et quia cibatio corporalis duo requirit, scilicet
              aliquid per modum cibi, et aliquid per modum potus; ideo ad integritatem hujus
              sacramenti ex divina institutione est aliquid per modum cibi, scilicet corpus Christi;
              et aliquid per modum potus, scilicet sanguis.</p>
            <p xml:id="ta-l4d8q1-d1e260">Ad primum ergo dicendum, quod dicitur pluraliter sacramenta propter materialem
              diversitatem signorum.</p>
            <p xml:id="ta-l4d8q1-d1e263">Ad secundum dicendum, quod ratio illa procedit quando utrumque signum habet integram
              significationem; sic autem non est hic: quia cibatio spiritualis non significatur
              perfecte neque per panis tantum neque per vini tantum sumptionem, sed per utrumque
              simul, sicut est in significatione nominum compositorum.</p>
            <p xml:id="ta-l4d8q1-d1e266">Ad tertium dicendum, quod ratio illa procederet, si utraque forma responderet toti
              sacramento; sed hoc falsum est: quia una forma respondet uni, et alia alii eorum quae
              ad sacramentum exiguntur.</p>
            <p xml:id="ta-l4d8q1-d1e270">Ad quartum dicendum, quod quamvis non sint unum in genere vel specie naturae, possunt
              tamen esse unum per relationem ad unam operationem, ex qua unitate sumitur unitas
              sacramenti.</p>
            <p xml:id="ta-l4d8q1-d1e273">Ad quintum dicendum, quod quamvis Christus perfectus sit sub utraque specie, non
              tamen quantum ad integrum usum sacramenti est sub utroque, sed quantum ad diversos
              usus.</p>
          </div>
          <div xml:id="ta-l4d8q1-Dd1e277">
            <head xml:id="ta-l4d8q1-Hd1e279">Quaestiuncula 3</head>
            <p xml:id="ta-l4d8q1-d1e282">Ad tertiam quaestionem dicendum, quod in quolibet sacramento est tria considerare;
              scilicet originem, perfectionem, et finem ad quem est. Origo autem omnium
              sacramentorum est passio Christi, de cujus latere in cruce pendentis sacramenta
              profluxerunt, ut sancti dicunt; perfectio autem sacramenti est in hoc quod continet
              gratiam; finis autem sacramenti est duplex; proximus, scilicet sanctificatio
              recipientis, et ultimus, scilicet vita aeterna. Haec autem per quamdam excellentiam in
              Eucharistia inveniuntur. Quia hoc sacramentum est specialiter in memoriam dominicae
              passionis; unde Matthaei 26: <quote xml:id="ta-l4d8q1-Qd1e284">quotiescumque feceritis, in mei memoriam
                facietis</quote>; et ideo quantum ad originem vocatur sacrificium vel hostia.
              Similiter etiam gratiam non per modum intentionis continet sicut alia sacramenta, sed
              plenitudinem gratiae in suo fonte; et ideo antonomastice Eucharistia dicitur.
              Similiter etiam quia ipsa est consummatio omnium sanctificationum, ut Dionysius dicit,
              id quod est omnium, scilicet congregari ad unum, huic sacramento attribuitur; et
              dicitur communio vel synaxis, quod idem est, inquantum scilicet homo congregatur ad
              unum et ad seipsum et ad alios, ei quod est maxime unum conjunctus. Similiter etiam
              quantum ad ultimum finem consequendum maximam efficaciam habet, inquantum realiter
              continet hoc quo janua caeli nobis aperta est, scilicet sanguinem Christi; et ideo
              specialiter viaticum appellatur.</p>
            <p xml:id="ta-l4d8q1-d1e288">Et per haec patet solutio ad objecta: quia ab eo quod est commune, aliquid
              antonomastice denominari potest.</p>
          </div>
        </div>
        <div xml:id="ta-l4d8q1-Dd1e293">
          <head xml:id="ta-l4d8q1-Hd1e295">Articulus 2</head>

          <head xml:id="ta-l4d8q1-Hd1e298" type="question-title">Utrum huic sacramento figurae assignari debeant</head>
          <div xml:id="ta-l4d8q1-Dd1e301">
            <head xml:id="ta-l4d8q1-Hd1e303">Quaestiuncula 1</head>
            <p xml:id="ta-l4d8q1-d1e306">Ad secundum sic proceditur. Videtur quod huic sacramento figurae assignari non
              debeant. Nihil enim disponitur per aliquid sui generis; albedinis enim non est albedo,
              nec motus est motus. Sed sacramentum est signum. Ergo sacramento non debet aptari
              aliqua figura, quia in infinitum iretur.</p>
            <p xml:id="ta-l4d8q1-d1e309">Praeterea, sacramenta veteris legis dicuntur sacramentis novae legis respondere, in
              quantum signant ipsa. Sacramentis autem novae legis quae sunt maximae perfectionis non
              respondebant aliqua sacramenta in veteri lege, ut quidam dicunt. Cum ergo hoc
              sacramentum sit maximae perfectionis, videtur quod non debeant ei aliquae figurae
              assignari.</p>
            <p xml:id="ta-l4d8q1-d1e312">Praeterea, sicut praefigurata Eucharistia est in agno paschali, ita et Baptismus in
              transitu maris rubri, ut dicitur 1 Corinth., 10. Cum ergo Magister non assignaverit
              aliquas figuras Baptismi, videtur quod nec Eucharistiae figuras assignare debeat.</p>
            <p xml:id="ta-l4d8q1-d1e315">Sed contra, hoc sacramentum memoriale passionis Christi est specialiter. Sed
              passionem Christi praecipue oportebat praefigurari, per quam nos redemit, ut fides
              antiquorum ad redemptorem ferretur. Ergo praecipue oportebat hoc sacramentum
              figurari.</p>
            <p xml:id="ta-l4d8q1-d1e319">Praeterea, hoc sacramentum est dignissimum, et difficillimum ad credendum. Sed talia
              maxime consueverunt praefigurari. Ergo et cetera.</p>
          </div>
          <div xml:id="ta-l4d8q1-Dd1e323">
            <head xml:id="ta-l4d8q1-Hd1e325">Quaestiuncula 2</head>
            <p xml:id="ta-l4d8q1-d1e328">Ulterius. Videtur quod Magister inconvenienter assignet figuras hujus sacramenti. Hoc
              enim sacramentum post Baptismum datur. Sed agnus paschalis praecessit transitum maris
              rubri, in quo Baptismus est praefiguratus. Ergo non est congrua figura hujus
              sacramenti.</p>
            <p xml:id="ta-l4d8q1-d1e331">Praeterea, in hoc sacramento aliquid offertur Deo. Sed Melchisedech non legitur Deo
              obtulisse, sed homini, scilicet Abrahae, cui obtulit panem et vinum, ut dicitur Gen.
              14. Ergo illa oblatio non est conveniens figura hujus sacramenti.</p>
            <p xml:id="ta-l4d8q1-d1e334">Praeterea, idem non est signum sui ipsius. Sed sanguis qui consecratur in altari, est
              illemet quem Christus in cruce fudit pro nobis. Ergo ille non est signum vel figura
              istius.</p>
            <p xml:id="ta-l4d8q1-d1e337">Praeterea, manna habebat in se omnem saporis suavitatem, ut dicitur Sap. 16. Sed hoc
              sacramentum non habet in se omnem saporem spiritualem: quia sic haberet effectus
              omnium sacramentorum, et alia sacramenta superfluerent. Ergo manna non est figura
              hujus sacramenti.</p>
            <p xml:id="ta-l4d8q1-d1e341">Praeterea, nobilioris rei nobilior debet esse figura. Sed Eucharistia est nobilius
              sacramentum quam Baptismus. Cum ergo Baptismus habuerit figuram quae praebebat
              remedium ex ipso opere operato contra originale, scilicet circumcisionem; supradictae
              autem figurae non fuerunt tales; videtur quod fuerunt incompetentes.</p>
            <p xml:id="ta-l4d8q1-d1e344">Praeterea, in canone Missae fit mentio de sacrificio Abrahae et Abel; et similiter
              omnia sacrificia legalia hujus veri sacrificii figura fuerunt. Ergo insufficienter
              posuit Magister figuras hujus sacramenti.</p>
          </div>
          <div xml:id="ta-l4d8q1-Dd1e348">
            <head xml:id="ta-l4d8q1-Hd1e350">Quaestiuncula 3</head>
            <p xml:id="ta-l4d8q1-d1e353">Ulterius. Videtur quod in lege Moysi expressius fuit figuratum hoc sacrificium quam
              in lege naturae. Quia, secundum Hugonem, quanto magis appropinquavit passio
              salvatoris, tanto signa fuerunt evidentiora. Sed ea quae fuerunt in lege Moysis,
              fuerunt propinquiora. Ergo expressiora.</p>
            <p xml:id="ta-l4d8q1-d1e356">Praeterea, in sacrificiis legis Moysi fiebat sanguinis effusio. Sed oblatio
              Melchisedech fuit sanguinis sine effusione. Ergo legalia sacrificia expressius
              figurabant sacramentum passionis Christi quam oblatio Melchisedech.</p>
            <p xml:id="ta-l4d8q1-d1e359">Sed contra, Christus dicitur sacerdos secundum ordinem Melchisedech, non autem
              secundum sacerdotium legis Moysi, quod est sacerdotium leviticum, ut patet Hebr. 7.
              Ergo oblatio Melchisedech magis convenit cum sacrificio Christi quam sacrificium legis
              Moysi.</p>
          </div>
          <div xml:id="ta-l4d8q1-Dd1e364">
            <head xml:id="ta-l4d8q1-Hd1e366">Quaestiuncula 1</head>
            <p xml:id="ta-l4d8q1-d1e369">Respondeo dicendum ad primam quaestionem, quod sacramenta novae legis tripliciter se
              habent ad veterem legem. Quaedam enim essentialiter fuerunt in veteri lege, quamvis
              non ut sunt sacramenta novae legis, sed magis secundum quod sunt in officium vel actum
              virtutis; sicut poenitentia, ordo, et matrimonium. Quaedam fuerunt secundum aliquid
              eis respondens non essentialiter, sicut Baptismus et Eucharistia. Quaedam autem nihil
              respondens habuerunt in veteri lege, sicut confirmatio et extrema unctio. Cujus ratio
              est, quia prima tria sacramenta non solum sunt sacramenta; sed poenitentia est actus
              virtutis; ordo autem pertinet ad officium dispensationis sacramentorum; matrimonium
              autem ad officium naturae; et ideo in qualibet lege requiruntur. Baptismus autem et
              Eucharistia sunt sacramenta tantum gratiam continentia; et ideo ante tempus gratiae
              esse non debuerunt. Sed quia sunt sacramenta necessitatis, Baptismus quidem quantum ad
              effectum, Eucharistia autem quantum ad fidem ejus quod repraesentatur per ipsam; ideo
              oportuit quod in lege Moysi haberent aliquid respondens: sed confirmatio et extrema
              unctio sunt sacramenta gratiam conferentia; et ideo in veteri lege esse non debuerunt.
              Et quia non sunt sacramenta necessitatis, sed cujusdam superabundantis perfectionis;
              ideo non oportebat quod haberent aliquid respondens, cum non esset tempus plenitudinis
              gratiae; et ideo haec duo non fuerunt praefiguranda aliquibus expressis figuris,
              similiter neque prima tria, sed tantum duo media, scilicet Eucharistia et
              Baptismus.</p>
            <p xml:id="ta-l4d8q1-d1e372">Ad primum ergo dicendum, quod oppositae relationes possunt inesse eisdem respectu
              diversorum, eo quod esse relativi est ad aliquid se habere, non autem proprietates
              absolutae; et ideo in relativis contingit aliquid disponi per aliquid sui generis per
              accidens, et non per se; sicut filii est filius, non inquantum filius, sed inquantum
              pater; et similiter signi potest esse signatum. In absolutis autem non contingit hoc;
              unde qualitatis non est qualitas nec per se nec per accidens.</p>
            <p xml:id="ta-l4d8q1-d1e375">Ad secundum dicendum, quod una perfectio dicitur alia minor dupliciter: aut
              simpliciter, aut secundum statum; sicut praemium essentiale quod aurea dicitur, est
              simpliciter majus quam praemium accidentale, quod dicitur aureola; sed aureola est
              major quantum ad statum habentis, quia non cuilibet datur, sed tantummodo illis qui
              sunt in statu perfectionis. Et similiter dico, quod perfectio Eucharistiae est
              simpliciter major quam perfectio confirmationis et extremae unctionis, sed illae sunt
              majores secundum statum: quia perfectio Eucharistiae, quae est per conjunctionem ad
              principium sanctitatis est omnibus de necessitate salutis; sed perfectio spiritus
              sancti ad robur quae est in confirmatione, vel perfectio purgationis a reliquiis
              peccati, quae est in extrema unctione, non sunt omnibus necessaria; et ideo
              perfectioni Eucharistiae debet aliquid respondere in qualibet lege, non autem
              perfectioni confirmationis et extremae unctionis nisi in lege in qua est status
              perfectionis, quae est lex gratiae.</p>
            <p xml:id="ta-l4d8q1-d1e378">Ad tertium dicendum, quod praefiguratio Eucharistiae erat magis necessaria quam
              Baptismi, tum ratione dignitatis, tum ratione difficultatis, tum propter necessitatem
              fidei ejus quod figuratur in Eucharistia. Tamen Magister supra aliquas figuras
              Baptismi posuit, scilicet circumcisionem et Baptismum Joannis.</p>
          </div>
          <div xml:id="ta-l4d8q1-Dd1e382">
            <head xml:id="ta-l4d8q1-Hd1e384">Quaestiuncula 2</head>
            <p xml:id="ta-l4d8q1-d1e387">Ad secundam quaestionem dicendum, quod aliquid potest figurari dupliciter. Uno modo
              per id quod est signum et causa: et hoc modo effusio sanguinis et aquae ex latere
              Christi fuit figura hujus sacramenti. Alio modo per id quod est signum tantum; et sic
              quantum ad id quod est sacramentum tantum in Eucharistia, fuit figura ejus oblatio
              Melchisedech; quantum autem ad id quod est res et sacramentum, scilicet ipsum Christum
              passum, fuit figura agnus paschalis; quantum autem ad id quod est res tantum, scilicet
              gratiam, fuit signum manna, quod reficiebat, omnem saporem suavitatis habens.</p>
            <p xml:id="ta-l4d8q1-d1e390">Ad primum ergo dicendum, quod ratio illa valeret, si Baptismi et Eucharistiae tantum
              esset una figura: sunt autem plures; et ideo non est inconveniens quod aliquam figuram
              Baptismi praecedat aliqua figura Eucharistiae, et ab aliqua praecedatur; sicut
              praecedit agnus paschalis transitum maris rubri, et sequitur circumcisionem.</p>
            <p xml:id="ta-l4d8q1-d1e393">Ad secundum dicendum, quod Eucharistia offertur Deo in sanctificatione hostiae, et
              offertur populo in ipsius sumptione; et hoc significatum fuit in oblatione
              Melchisedech, qui obtulit Abrahae panem et vinum, et benedixit Deo excelso.</p>
            <p xml:id="ta-l4d8q1-d1e396">Ad tertium dicendum, quod nihil sub eadem specie manens est signum sui ipsius; sed
              aliquid secundum quod est in una specie, potest esse signum sui secundum quod est sub
              alia specie; et similiter est in proposito dicendum, quod aqua fluens de latere
              Christi figurabat populum, qui ejus sanguine redimendus et reficiendus erat; et ideo
              significabat aqua sanguini admixta hujus sacramenti usum.</p>
            <p xml:id="ta-l4d8q1-d1e400">Ad quartum dicendum, quod sacramentum habet omnem suavitatem, inquantum continet
              fontem omnis gratiae, quamvis non ordinetur ejus usus ad omnes effectus sacramentalis
              gratiae. Vel dicendum, quod etiam quantum ad effectum habet omnem suavitatis effectum
              in reficiendo, quia hoc solum sacramentum per modum refectionis operatur. Vel
              dicendum, secundum Dionysium, quod omnium sacramentorum effectus huic sacramento
              possunt ascribi, inquantum perfectio est omnis sacramenti, habens quasi in capitulo et
              summa omnia quae alia sacramenta continent singillatim.</p>
            <p xml:id="ta-l4d8q1-d1e403">Ad quintum dicendum, quod Baptismus est sacramentum necessitatis quantum ad effectum,
              quia delet peccatum originale, quo manente non est salus; et ideo oportebat quod in
              veteri lege responderet sibi aliqua figura, quae contra originale remedium praeberet,
              scilicet circumcisio. Sed Eucharistia est sacramentum necessitatis quantum ad fidem
              ejus quod repraesentat, scilicet opus nostrae redemptionis; et ideo non oportuit quod
              haberet figuras remedium praebentes, sed signantes tantum.</p>
            <p xml:id="ta-l4d8q1-d1e406">Ad sextum dicendum, quod quamvis in veteri lege fuerint figurae plures materialiter,
              tamen omnes ad has reducuntur: quia in omnibus sacrificiis et oblationibus antiquorum
              significabatur illud quod est res et sacramentum in Eucharistia, quod etiam
              significatur per agnum paschalem, scilicet ipse Christus qui obtulit se Deo patri pro
              nobis oblationem et hostiam. Vel dicendum, quod istae figurae repraesentant corpus
              Christi secundum quod est in usu fidelium per esum, quod patet de oblatione
              Melchisedech, qui panem et vinum edendum obtulit Abrahae; et similiter agnus paschalis
              edendus a populo occidebatur; et etiam manna ad esum populi a Deo providebatur: aqua
              etiam sanguini admixta in passione Christi populum significat Christi sanguine
              communicantem. Non autem ita est in aliis sacrificiis; et ideo quamvis sint figurae
              Christi passi, non tamen sunt propriae figurae hujus sacramenti. Fit autem in canone
              Missae mentio de oblatione Abrahae et Abel magis propter devotionem offerentium quam
              propter figuram rei oblatae.</p>
          </div>
          <div xml:id="ta-l4d8q1-Dd1e410">
            <head xml:id="ta-l4d8q1-Hd1e412">Quaestiuncula 3</head>
            <p xml:id="ta-l4d8q1-d1e415">Ad tertiam quaestionem dicendum, quod quantum ad id quod est signum tantum in hoc
              sacramento, expressior figura hujus sacramenti fuit oblatio Melchisedech quam figurae
              legis Moysi; sed quantum ad id quod est res et sacramentum; expressior fuit figura
              legis Mosaicae, qua expressius Christus passus significabatur. Et quia ritus
              sacramenti consistit in signis exterioribus; ideo sacerdotium Christi quantum ad ritum
              magis convenit cum sacerdotio Melchisedech quam cum sacerdotio levitico; et etiam
              quantum ad alias conditiones Melchisedech, quas apostolus plenius prosequitur.</p>
            <p xml:id="ta-l4d8q1-d1e418">Et per hoc patet solutio ad objecta.</p>
          </div>
        </div>
        <div xml:id="ta-l4d8q1-Dd1e423" type="articulus">
          <head xml:id="ta-l4d8q1-Hd1e425">Articulus 3</head>

          <head xml:id="ta-l4d8q1-Hd1e428" type="question-title">Utrum aliqua fuerit necessitas instituendi hoc
            sacramentum</head>
          <div xml:id="ta-l4d8q1-Dd1e431">
            <head xml:id="ta-l4d8q1-Hd1e433">Quaestiuncula 1</head>
            <p xml:id="ta-l4d8q1-d1e436">Ad tertium sic proceditur. Videtur quod nulla fuit necessitas instituendi hoc
              sacramentum. Veniente enim veritate debet cessare figura. Sed hoc sacramentum agitur
              in figuram dominicae passionis, quae jam realiter venit. Ergo non debuit hoc
              sacramentum institui.</p>
            <p xml:id="ta-l4d8q1-d1e439">Praeterea, eadem in actione aliquid instituitur et a contraria dispositione
              removetur. Sed ad eamdem actionem non debet institui nisi unum sacramentum, sicut unum
              instrumentum est unius actionis. Cum ergo per Baptismum mundemur a malo, videtur quod
              non oportuit institui aliquod sacramentum per quod in bono confirmemur, scilicet
              Eucharistiam, ut in littera dicitur.</p>
            <p xml:id="ta-l4d8q1-d1e442">Praeterea, ex eisdem ex quibus sumus, et nutrimur, ut in 2 de Generat. dicitur. Sed
              per Baptismum, qui est spiritualis regeneratio, acquirimus esse spirituale, ut
              Dionysius dicit. Ergo per gratiam reficimur baptismalem; et ita non oportet hoc
              sacramentum institui ad spiritualiter reficiendum, ut in littera dicitur.</p>
            <p xml:id="ta-l4d8q1-d1e445">Sed contra, ad perfectionem corporis exigitur quod membra capiti conjungantur. Sed
              per hoc sacramentum membra Ecclesiae suo capiti conjunguntur; unde Joan. 6, 57,
              dicitur: <quote xml:id="ta-l4d8q1-Qd1e447">qui manducat carnem meam, et bibit sanguinem meum, in me manet, et ego
                in eo</quote>. Ergo necessaria fuit hujus sacramenti institutio.</p>
            <p xml:id="ta-l4d8q1-d1e452">Praeterea, caritas non est minus necessaria quam fides. Sed habemus unum sacramentum
              fidei, scilicet Baptismum. Cum ergo caritatis sacramentum sit Eucharistia, unde et
              communio dicitur; videtur quod ejus institutio fuerit necessaria.</p>
          </div>
          <div xml:id="ta-l4d8q1-Dd1e456">
            <head xml:id="ta-l4d8q1-Hd1e458">Quaestiuncula 2</head>
            <p xml:id="ta-l4d8q1-d1e461">Ulterius. Videtur quod ante adventum Christi debuerit institui. Christus enim est
              caput hominum justorum qui fuerunt a principio mundi, ut in 3 Lib., dist. 13, qu. 2,
              art. 2, quaest. 2 ad 4, dictum est. Si ergo per hoc sacramentum membra capitis mystico
              suo capiti conjungantur, videtur quod debuerit a principio mundi institui.</p>
            <p xml:id="ta-l4d8q1-d1e464">Praeterea, populus Israel fuit populus Deo dilectissimus; unde dicitur Exod. 4, 22:
                <quote xml:id="ta-l4d8q1-Qd1e466">filius meus primogenitus Israel</quote>. Sed hoc sacramentum est sacramentum
              caritatis, ut dictum est. Ergo debuit institui adhuc priore populo habente statum.</p>
            <p xml:id="ta-l4d8q1-d1e470">Praeterea, hoc sacramentum dicitur viaticum, quia tendentes ad patriam in via
              confortat, et quotidianos etiam lapsus reparat. Sed patres qui erant ante adventum
              Christi, ad patriam tendebant, <quote xml:id="ta-l4d8q1-Qd1e465" source="http://scta.info/resource/hebr11_13@20-25">hospites et peregrinos se vocantes super terram</quote>, ut
              dicitur Hebr. 11, et etiam quotidianis peccatis impediebantur. Ergo ante adventum
              Christi debuit hoc sacramentum institui.</p>
            <p xml:id="ta-l4d8q1-d1e473">Sed contra, hoc sacramentum continet verbum incarnatum realiter. Ergo institui non
              potuit ante incarnationem verbi.</p>
            <p xml:id="ta-l4d8q1-d1e477">Praeterea, hoc sacramentum continet gratiae plenitudinem; unde et Eucharistia
              dicitur. Sed tempus plenitudinis incepit ab incarnatione Christi. Ergo ante
              incarnationem hoc sacramentum institui non potuit.</p>
          </div>
          <div xml:id="ta-l4d8q1-Dd1e481">
            <head xml:id="ta-l4d8q1-Hd1e483">Quaestiuncula 3</head>
            <p xml:id="ta-l4d8q1-d1e486">Ulterius. Videtur quod post passionem institui debuit. Quia hoc sacramentum est in
              memoriam dominicae passionis, ut patet 1 Corinth., 11. Sed memoria praeteritorum est.
              Ergo et praeterita passione Christi institui debuit.</p>
            <p xml:id="ta-l4d8q1-d1e489">Praeterea, Eucharistia non nisi baptizatis debet dari. Sed Baptismus fuit institutus
              post Christi passionem, quando dominus discipulis formam baptizandi dedit, Matth. ult.
              Ergo et post passionem institui debuit Eucharistia.</p>
            <p xml:id="ta-l4d8q1-d1e492">Praeterea, in his quae sibi invicem continue succedunt, ultimum primi debet conjungi
              primo secundi. Sed dominus voluit in coena ostendere terminationem veteris legis, et
              continuationem novae legis ad ipsam, ut ex littera habetur. Ergo debuit post coenam
              paschalem statim instituere primum sacramentum novae legis, et alia per ordinem; et
              sic post passionem Eucharistiam, quae est ultimum.</p>
            <p xml:id="ta-l4d8q1-d1e495">Sed contra, videtur quod debuerit institui a principio praedicationis Christi. Quia
              quae primo capiuntur, arctius memoriae imprimuntur, ut patet de his quae homo a
              pueritia capit. Sed dominus voluit ut hoc sacramentum arctissime memoriae
              commendaretur. Ergo debuit a principio hoc instituere.</p>
          </div>
          <div xml:id="ta-l4d8q1-Dd1e500">
            <head xml:id="ta-l4d8q1-Hd1e502">Quaestiuncula 1</head>
            <p xml:id="ta-l4d8q1-d1e505">Respondeo dicendum ad primam quaestionem, quod in quolibet genere actionum in quo
              inveniuntur plures actiones ordinatae diversis agentibus ordinatis distributae,
              oportet quod principalis illarum actionum attribuatur principali agenti, cujus virtute
              secundarii agentes operantur secundarias actiones; sicut patet in artibus quae sub
              invicem continentur, ut militaris, equestris, et frenorum factrix. Et quia invenimus
              diversas actiones sacramentales diversis sacramentis distributas, quae in virtute
              verbi incarnati agunt, oportet ad perfectam actionem hujus generis esse aliquam
              sacramentalem actionem quae ipsimet principali agenti attribuatur, quod est verbum
              incarnatum; et ideo oportuit esse sacramentum Eucharistiae, quod ipsum verbum
              incarnatum contineret, ceteris sacramentis tamen in virtute ipsius agentibus; et ideo
              convenienter in figura cibi hoc sacramentum institutum est: quia inter alios sensus
              solus tactus est cui suum sensibile realiter conjungitur, similitudinibus tantum
              sensibilium ad alios sensus per medium pervenientibus: gustus autem tactus quidam est:
              et inter alia quae ad tactum pertinent, solus cibus est qui agit per conjunctionem sui
              ad cibatum, quia nutriens et nutritum fit unum; alia vero tangibilia agunt efficiendo
              aliquas impressiones in eo quod tangitur, sicut patet de calido et frigido, et
              hujusmodi. Et ideo cum omne sacramentum in figura alicujus rei sensibilis proponi
              debeat, convenienter sacramentum in quo ipsum verbum incarnatum nobis conjungendum
              continetur, proponitur nobis in figura cibi, non quidem convertendi in nos per suam
              conjunctionem ad nos, sed potius sua conjunctione nos in ipsum convertens, secundum
              quod Augustinus ex persona verbi incarnati dicit: <quote xml:id="ta-l4d8q1-Qd1e507">non tu me mutabis in te,
                sicut cibum carnis tuae; sed tu mutaberis in me</quote>.</p>
            <p xml:id="ta-l4d8q1-d1e511">Ad primum ergo dicendum, quod secundum Dionysium nostra hierarchia est media inter
              caelestem et eam quae in veteri lege erat. Tempore enim legis erat veritas promissa
              tantum; sed in statu novae legis est veritas inchoata per Jesum Christum; in patria
              autem erit veritas consummata. Et ideo in veteri lege figurae sine rebus
              proponebantur; in nova autem proponuntur figurae cum rebus; in patria autem res sine
              figuris. Et ideo orat Ecclesia ut quod nunc spe gerimus in via, rerum veritate
              capiamus in patria.</p>
            <p xml:id="ta-l4d8q1-d1e514">Ad secundum dicendum, quod objectio illa procedit de perfectione illa qua aliquid ad
              formam receptam perficitur, qualis perfectio fit per Baptismum; non autem de illa quae
              est per conjunctionem ad principium perfectionis, quae fit per Eucharistiam, ut supra
              dictum est.</p>
            <p xml:id="ta-l4d8q1-d1e517">Ad tertium dicendum, quod de nutrimento corporali verum est nos eisdem nutriri ex
              quibus sumus, quia oportet cibum carnis nostrae in nos transmutari, et ideo oportet
              quod nobiscum in materia conveniat; secus autem de cibo spirituali, qui nos in seipsum
              transmutat.</p>
          </div>
          <div xml:id="ta-l4d8q1-Dd1e521">
            <head xml:id="ta-l4d8q1-Hd1e523">Quaestiuncula 2</head>
            <p xml:id="ta-l4d8q1-d1e526">Ad secundam quaestionem dicendum, quod sicut dictum est, in hoc sacramento ipse
              Christus, qui est sanctificationis principale agens, realiter nobis proponitur. In
              veteri autem lege non exhibebatur, sed promittebatur, incarnatione nondum facta; et
              ideo in veteri lege hujus sacramenti institutio esse non potuit. Unde sacramenta
              veteris legis habebant se ad modum sensibilium quae per medium cognoscuntur, quae
              quidem realiter sentienti non conjunguntur, sed suas similitudines ad sensus a
              longinquo transmittunt. Sacramenta vero alia novae legis, in quibus virtus Christi
              operatur, cum ipsum realiter non contineant, assimilantur sensibilibus jam dictis,
              quae quidem non incorporantur sentienti, sed secundum aliquam qualitatem immutant. Hoc
              autem sacramentum, ut dictum est, quasi majoris perfectionis, similatur illi sensibili
              quod incorporatur sentienti, scilicet cibo; unde magis distat a modo sacramentorum
              veteris legis quam sacramenta novae legis.</p>
            <p xml:id="ta-l4d8q1-d1e529">Ad primum ergo dicendum, quod Christus ab initio mundi erat caput sanctorum, non
              quasi habens actu conformitatem in natura cum membris Ecclesiae, incarnatione nondum
              facta, sed solum secundum fidem incarnationem expectantium; et ideo conjunctio
              corporis mystici ad suum caput pro tempore illo non poterat fieri per aliquod
              sacramentum realiter continens ipsum caput membris conforme, sed poterat per aliqua
              sacramenta figurari.</p>
            <p xml:id="ta-l4d8q1-d1e532">Ad secundum dicendum, quod populus Israel erat dilectissimus pro tempore illo
              comparatione aliorum populorum, qui idolis serviebant, non autem comparatione populi
              novi testamenti, de quo dicitur 1 Petr. 2, 9: <quote xml:id="ta-l4d8q1-Qd1e534">vos estis gens sancta, populus
                acquisitionis</quote>. Vel dicendum, secundum apostolum Rom. 9: non qui sunt
              secundum carnem, sed qui ex promissione, hi computantur in semine. Unde populus novi
              testamenti non excluditur ab illo privilegio amoris ratione cujus Israel primogenitus
              Dei dicebatur.</p>
            <p xml:id="ta-l4d8q1-d1e538">Ad tertium dicendum, quod quamvis antiqui patres in via essent, tendentes ad patriam,
              non tamen erant in statu perveniendi ante Christi incarnationem; et ideo non
              competebat pro tempore illo viaticum esse, quo statim ad patriam perducimur.</p>
          </div>
          <div xml:id="ta-l4d8q1-Dd1e542">
            <head xml:id="ta-l4d8q1-Hd1e544">Quaestiuncula 3</head>
            <p xml:id="ta-l4d8q1-d1e547">Ad tertiam quaestionem dicendum, quod propter quatuor rationes hoc sacramentum in
              coena institui debuit, et non ante. Prima apparet ex ipsa necessitate sacramenti
              assignata: quia ad perfectionem nostram exigebatur ut caput nostrum etiam nobis
              realiter conjungeretur; et ideo quamdiu sub propria specie cum hominibus conversatus
              est, non oportebat hoc sacramentum institui, sed quando ejus corporali praesentia
              destituenda erat Ecclesia; et haec ratio tangitur in littera ab Eusebio:
              <quote xml:id="ta-l4d8q1-Qd1e549" source="http://scta.info/resource/gd-p3d2-d1e631">quia, inquit, corpus assumptum ablaturus erat</quote> et
              cetera. Secunda sumitur ex ejus figura. Christus enim quamdiu in mundo conversatus
              est, figuras legis observare voluit, factus sub lege, ut eos qui sub lege erant
              redimeret. Et quia veniente veritate cessat figura, ideo non debuit hoc sacramentum
              institui nisi Christo ascendente per mortem, quando figurae veteris legis terminandae
              erant. Tertia ratio sumitur ab ipsa repraesentatione hujus sacramenti. Est enim
              repraesentativum dominicae passionis; et ideo congrue jam passione imminente
              instituitur. Quarta ratio sumitur ex ritu quo frequentandum est hoc sacramentum, ut
              ultimo traditum magis memoriae teneretur.</p>
            <p xml:id="ta-l4d8q1-d1e556">Ad primum ergo dicendum, quod imminente passione corda discipulorum magis erant
              affecta ad passionem, quam passione jam peracta, quando jam erant immemores pressurae
              passionis propter gaudium resurrectionis; et ideo memoriale passionis magis erat eis
              proponendum ante quam post. Nec tunc erat memoriale, sed instituebatur ut in memoriam
              in posterum celebrandum.</p>
            <p xml:id="ta-l4d8q1-d1e559">Ad secundum dicendum, quod Baptismus etiam ante passionem institutus est quantum ad
              aliquid, ut supra dictum est; et praeterea non oportet quod sit idem ordo
              institutionis sacramentorum et perceptionis: quia ad finem qui nobis praestituitur,
              ultimo pervenimus. Sed Eucharistia est quodammodo finis Baptismi: quia per Baptismum
              aliquis consecratur ad Eucharistiae perceptionem, sicut per ordinem ad ejus
              consecrationem. Et ideo ratio non procedit.</p>
            <p xml:id="ta-l4d8q1-d1e562">Ad tertium dicendum, quod quamvis hoc sacramentum sit quasi ultimum in perceptione,
              est tamen primum in intentione. Institutio autem ordini intentionis respondet; et ideo
              terminatis sacramentis legalibus hoc primo instituendum fuit.</p>
            <p xml:id="ta-l4d8q1-d1e566">Ad quartum dicendum, quod ratio illa procedit de illis quae a principio quis capere
              potest. Apostoli autem a principio non tanti capaces erant mysterii; et ideo in fine
              hoc eis proponendum fuit. Et praeterea ratio illa procedit de illis quae memoriae
              imprimuntur propter seipsa; in illis autem quae memoriae imprimit affectio ad
              dicentem, secus est: quia tunc firmius imprimuntur quando affectionis motus ad
              dicentem major sentitur. Quanto autem aliquis ad amicum diutius conversatur, fit major
              dilectio; et quando ab amicis separatur, sentitur motus dilectionis ferventior propter
              dolorem separationis; et ideo verba amicorum a nobis recedentium finaliter dicta magis
              memoriae imprimuntur.</p>
          </div>
        </div>
        <div xml:id="ta-l4d8q1-Dd1e572" type="articulus">
          <head xml:id="ta-l4d8q1-Hd1e574">Articulus 4</head>

          <head xml:id="ta-l4d8q1-Hd1e577" type="question-title">Utrum hoc sacramentum a non jejunis licite sumi possit</head>
          <div xml:id="ta-l4d8q1-Dd1e580">
            <head xml:id="ta-l4d8q1-Hd1e582">Quaestiuncula 1</head>
            <p xml:id="ta-l4d8q1-d1e585">Ad quartum sic proceditur. Videtur quod hoc sacramentum a non jejunis licite sumi
              possit. Hoc enim sacramentum a domino in coena institutum est. Sed Ecclesia observat
              ea quae dominus servavit in sacramentorum traditione, sicut formam et materiam. Ergo
              et ritum deberet servare, ut jam pransis hoc sacramentum traderetur.</p>
            <p xml:id="ta-l4d8q1-d1e588">Praeterea, 1 Corinth. 11, 33, dicitur: <quote xml:id="ta-l4d8q1-Qd1e590">dum convenitis ad manducandum, invicem
                expectate. Si quis autem esurit, domi manducet</quote>. Loquitur autem de
              manducatione corporis Christi. Ergo postquam aliquis domi manducaverit, potest in
              Ecclesia corpus Christi manducare licite.</p>
            <p xml:id="ta-l4d8q1-d1e594">Praeterea, de consecratione, dist. 1 dicitur: <quote xml:id="ta-l4d8q1-Qd1e596">sacramenta altaris non nisi a
                jejunis hominibus celebrantur, excepto uno die anniversario, quo coena domini
                celebratur</quote>. Ergo ad minus illo die potest aliquis post alios cibos corpus
              Christi sumere.</p>
            <p xml:id="ta-l4d8q1-d1e600">Sed contra est quod dicitur de Consecr., dist. 2: <quote xml:id="ta-l4d8q1-Qd1e602">placuit spiritui sancto in
                honorem tanti sacramenti prius in os Christiani dominicum corpus
              intrare</quote>.</p>
            <p xml:id="ta-l4d8q1-d1e607">Praeterea, hoc sacramentum cum magna reverentia sumendum est. Sed post cibum non est
              aliquis ita sobrius et modestus sicut ante. Ergo non debet post cibum sumi.</p>
          </div>
          <div xml:id="ta-l4d8q1-Dd1e611">
            <head xml:id="ta-l4d8q1-Hd1e613">Quaestiuncula 2</head>
            <p xml:id="ta-l4d8q1-d1e616">Ulterius. Videtur quod non quaelibet cibi sumptio perceptionem hujus sacramenti
              impediat. Quia sumptio cibi et potus in parva quantitate in nullo sobrietatem
              diminuit, immo magis auget naturam confortando. Sed ideo oportet a jejunis sumi, ut
              cum reverentia sumatur et sobrietate. Ergo non quaelibet sumptio cibi impedit
              perceptionem hujus sacramenti.</p>
            <p xml:id="ta-l4d8q1-d1e619">Praeterea, ad perceptionem hujus sacramenti exigitur quod homo sit jejunus. Sed
              quaedam sunt quae non frangunt jejunium, sicut aqua, et medicinae quaedam. Ergo
              videtur quod post earum sumptionem homo possit hoc sacramentum percipere.</p>
            <p xml:id="ta-l4d8q1-d1e622">Praeterea, corpus Christi sicut in os intrat, ita in ventrem trajicitur. Sed si
              aliquae cibi reliquiae in ore remaneant, et postmodum de mane in ventrem trajiciantur,
              non impeditur quis a sumptione corporis Christi: quia hoc posset sacerdoti accidere
              etiam dum est in ipsa celebratione sacramenti, quando non deberet a sumptione corporis
              Christi desistere. Ergo nec cibus in os missus debet perceptionem hujus sacramenti
              impedire, in parva quantitate sumptus.</p>
            <p xml:id="ta-l4d8q1-d1e625">Sed contra est quod ex hoc ipso sacramento reverentia exhibetur quod prius in os
              corpus domini sumitur a Christianis. Sed quicumque cibus praeponeretur, et in
              quacumque quantitate, non esset corpus domini prius acceptum. Ergo quaelibet sumptio
              cibi impedit a perceptione hujus sacramenti.</p>
          </div>
          <div xml:id="ta-l4d8q1-Dd1e629">
            <head xml:id="ta-l4d8q1-Hd1e631">Quaestiuncula 3</head>
            <p xml:id="ta-l4d8q1-d1e634">Ulterius. Videtur quod homo non statim debet comedere post corporis Christi
              sumptionem, per hoc quod dicitur de Consecr., dist. 2: <quote xml:id="ta-l4d8q1-Qd1e636">si mane dominica portio
                editur, usque ad sextam ministri jejunent qui eum consumpserunt, et si in tertia vel
                quarta hora acceperint, jejunent usque ad vesperam</quote>.</p>
            <p xml:id="ta-l4d8q1-d1e640">Praeterea, non minor reverentia exhibenda est sacramento jam sumpto quam sumendo. Sed
              ante perceptionem non est aliquis cibus sumendus. Ergo nec post, quousque in ventre
              remaneat.</p>
            <p xml:id="ta-l4d8q1-d1e643">Sed contra est contraria consuetudo totius Ecclesiae.</p>
          </div>
          <div xml:id="ta-l4d8q1-Dd1e648">
            <head xml:id="ta-l4d8q1-Hd1e650">Quaestiuncula 1</head>
            <p xml:id="ta-l4d8q1-d1e653">Respondeo dicendum ad primam quaestionem, quod hoc sacramentum a jejunis tantum
              percipi debet, nisi propter necessitatem imminentis mortis, ne contingat sine viatico
              ex hac vita transire: quod oportet in reverentiam tanti sacramenti, praecipue propter
              tria institutum esse. Primo propter ipsam sanctitatem sacramenti; ut os Christiani,
              quo sumendum est, non sit alio cibo prius imbutum, sed quasi novum et purum ad
              perceptionem ejus reservetur. Secundo propter devotionem quae exigitur ex parte
              recipientis, et attentionem quae ex cibis acceptis impediri posset, fumis a stomacho
              ad caput ascendentibus. Tertio propter periculum vomitus, vel alicujus hujusmodi.</p>
            <p xml:id="ta-l4d8q1-d1e656">Ad primum ergo dicendum, quod forma et materia sunt servata a domino instituente hoc
              sacramentum quasi essentialia sacramento; et ideo oportuit quod Ecclesia haec
              retineret. Sed ordinem sumendi servavit dominus quasi convenientem institutioni
              sacramenti; unde non oportet quod Ecclesia servet: quia non oportet quod illud quod
              convenit principio vel generationi alicujus rei competat ei quando jam est in esse
              perfecto; et similiter quod competit sacramento quantum ad sui institutionem, non
              oportet quod competat ei quantum ad suum usum.</p>
            <p xml:id="ta-l4d8q1-d1e659">Ad secundum dicendum, quod apostolus non intendit quod fideles post cibos sumptos
              domi in Ecclesia corpus Christi sumant; sed illos redarguit quia hunc cibum volebant
              aliis cibis commiscere, quos in Ecclesia sumebant.</p>
            <p xml:id="ta-l4d8q1-d1e662">Ad tertium dicendum, quod forte Ecclesia aliquo tempore sustinuit in die coenae sumi
              corpus Christi post alios cibos in repraesentationem dominicae coenae; sed nunc
              abrogatum est decretum illud per communem consuetudinem: vel loquitur quantum ad
              astantes qui non sumunt.</p>
          </div>
          <div xml:id="ta-l4d8q1-Dd1e666">
            <head xml:id="ta-l4d8q1-Hd1e668">Quaestiuncula 2</head>
            <p xml:id="ta-l4d8q1-d1e671">Ad secundam quaestionem dicendum, quod, sicut dictum est, in reverentiam sanctitatis
              hujus sacramenti institutum est quod os Christiani suscipientis corpus Christi quasi
              novum ad ipsum sumendum accedat. Quantalibet autem cibi assumptio hanc auferret
              novitatem; et ideo quaelibet cibi sumptio impedimentum praebet Eucharistiae
              sumptioni.</p>
            <p xml:id="ta-l4d8q1-d1e674">Ad primum ergo dicendum, quod legis praecepta se habent ad ea quae agenda sunt sicut
              universalia ad singularia, ut dicitur in 5 Ethic. Quia enim legislator non potest ad
              omnes eventus attendere, oportet quod ad ea quae in pluribus accidunt attendens,
              universalem legem constituat, ut lex universalis sit. Et quia ut frequenter per cibum
              turbatur hominis discretio et sobrietas, quae praecipue in hoc sacramento exigitur,
              ideo universaliter prohibitum est post cibum corpus Christi sumi, quamvis aliqua cibi
              sumptio non impediat rationem; praecipue cum nihil periculi accidat, si post cibum
              sumptum abstineatur a perceptione hujus sacramenti, quia in articulo necessitatis
              licet sumere post alios cibos.</p>
            <p xml:id="ta-l4d8q1-d1e677">Ad secundum dicendum, quod duplex est jejunium; scilicet naturae et Ecclesiae.
              Jejunium naturae est quo quis jejunus dicitur ante cibum sumptum illa die, etiam si
              pluries postea comesturus sit: et quia hoc jejunium dicitur ex privatione cibi
              praeassumpti, ideo quaelibet cibi sumptio hoc jejunium tollit. Jejunium autem
              Ecclesiae est quo dicitur jejunans secundum modum ab Ecclesia institutum ad carnis
              afflictionem; et hoc jejunium manet etiam post unicam comestionem, nec solvitur nisi
              per secundam sumptionem illorum quae in cibum et refectionem de se consueverunt
              assumi; et ideo ea quae propter alios cibos accipi consueverunt, vel digerendos, sicut
              electuaria, vel deducendos per membra, sicut potus vini aut aquae, hujusmodi jejunium
              non solvunt quamvis etiam aliquo modo nutriant. Ad debitam ergo sumptionem dominici
              corporis non exigitur jejunium Ecclesiae, quia etiam praeter dies jejunii hoc
              sacramentum celebratur; sed requiritur jejunium naturae propter reverentiam
              sacramenti; et ideo secundum communem sententiam electuaria et vinum praeassumpta
              impediunt a perceptione Eucharistiae. Sed de aqua, diversa est opinio. Quidam enim
              dicunt, quod quia nullo modo nutrit, non solvit neque jejunium naturae neque jejunium
              Ecclesiae. Sed quamvis aqua in se non nutriat, tamen commixta nutrit. In stomacho
              autem oportet quod aliis humoribus admisceatur; et ideo in nutrimentum cedere potest;
              et propter hoc alii probabilius et securius dicunt quod etiam post aquae potum corpus
              Christi non sumendum est.</p>
            <p xml:id="ta-l4d8q1-d1e680">Ad tertium dicendum, quod jejunium naturae dicitur per privationem actus comestionis,
              secundum quod comestio etiam potionem includit. Comestio autem principalis dicitur a
              sumptione exterioris cibi, quamvis terminetur ad trajectionem cibi in ventrem, et
              ulterius ad nutritionem; et ideo quae interius geruntur sine exterioris cibi
              sumptione, non videntur solvere jejunium naturae, nec impedire Eucharistiae
              perceptionem, sicut deglutitio salivae; et similiter videtur de his quae intra dentes
              remanent, et etiam de eructationibus: tamen propter reverentiam, nisi necessitas
              incumbat, potest sine periculo abstineri.</p>
          </div>
          <div xml:id="ta-l4d8q1-Dd1e684">
            <head xml:id="ta-l4d8q1-Hd1e686">Quaestiuncula 3</head>
            <p xml:id="ta-l4d8q1-d1e689">Ad tertiam quaestionem dicendum, quod secundum consuetudinem Ecclesiae propter
              reverentiam tanti sacramenti, post ejus sumptionem homo debet in gratiarum actione
              persistere; unde etiam in Missa oratio gratiarum actionis post communionem dicitur, et
              sacerdotes post celebrationem suas speciales orationes habent ad gratiarum actionem;
              et ideo oportet esse aliquod intervallum inter sumptionem Eucharistiae et aliorum
              ciborum. Sed quia non requiritur magnum intervallum, et quod parum deest, nihil deesse
              videtur, ut dicitur in 2 Phys., ideo possemus sub hoc sensu concedere quod statim
              potest aliquis cibos alios sumere post Eucharistiae sumptionem.</p>
            <p xml:id="ta-l4d8q1-d1e692">Ad primum ergo dicendum, quod illud decretum loquitur secundum consuetudinem
              primitivae Ecclesiae, quando propter paucitatem ministrorum rarius Missarum solemnia
              celebrabantur, et cum majori praeparatione. Unde Dionysius narrat de Carpo in suis
              epistolis quod nunquam Missam celebrabat nisi aliqua divina revelatione prius
              percepta; et ideo nunc per contrariam consuetudinem abrogatum est.</p>
            <p xml:id="ta-l4d8q1-d1e695">Ad secundum dicendum, quod sacramentum post sui sumptionem, effectum proprium causat;
              et ideo oportet actualiter in ipsa sumptione cor hominis in devotione persistere: sed
              post perceptionem sufficit quod habitu devotio teneatur, quia non potest semper in
              actu esse; et ideo ea quae possunt actum impedire, prohibentur magis ante sumptionem
              sacramenti quam post.</p>
          </div>
        </div>
      </div>
    </body>
  </text>
</TEI>