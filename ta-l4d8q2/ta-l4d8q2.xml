<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 8, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 8, Quaestio 2</title>
          <date when="2016-03-18">March 18, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-18">March 18, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="115b"/>
      </div>
    </front>
    <body>
      <div xml:id="ta-l4d8q2">
        <head xml:id="ta-l4d8q2-Hd1e97">Librum IV, Distinctio 8, Quaestio 2</head>
        <div xml:id="ta-l4d8q2-Dd1e100">
          <head xml:id="ta-l4d8q2-Hd1e102">Prooemium</head>
          <p xml:id="ta-l4d8q2-d1e105">Deinde quaeritur de forma hujus sacramenti; et circa hoc quaeruntur quatuor: 1 de forma
            qua corpus Christi consecratur; 2 de forma qua consecratur ipsius sanguis; 3 de virtute
            utriusque; 4 de comparatione unius ad aliam.</p>
        </div>
        <div xml:id="ta-l4d8q2-Dd1e109" type="articulus">
          <head xml:id="ta-l4d8q2-Hd1e111">Articulus 1</head>

          <head xml:id="ta-l4d8q2-Hd1e114" type="questionTitle">Utrum haec sit forma sacramenti, scilicet hoc est corpus
            meum</head>
          <div xml:id="ta-l4d8q2-Dd1e117">
            <head xml:id="ta-l4d8q2-Hd1e119">Quaestiuncula 1</head>
            <p xml:id="ta-l4d8q2-d1e122">Ad primum sic proceditur. Videtur quod haec non sit forma consecrationis panis:
                <quote xml:id="ta-l4d8q2-Qd1e124">hoc est corpus meum</quote>. Sacramenta enim habent efficaciam ex
              institutione divina. Sed dominus instituens hoc sacramentum non consecravit his
              verbis, sed post consecrationem et fractionem haec verba protulit; unde dicitur Matth.
              26, 26: <quote xml:id="ta-l4d8q2-Qd1e127">coenantibus illis accepit Jesus panem, et benedixit, et fregit,
                deditque discipulis suis, et ait: accipite et comedite; hoc est corpus meum</quote>.
              Ergo in praedictis verbis non consistit forma consecrationis panis.</p>
            <p xml:id="ta-l4d8q2-d1e131">Praeterea, forma Baptismi consistit in verbis quae dicuntur in ipso usu Baptismi. Sed
              haec verba non dicuntur in usu Eucharistiae, sed magis in sanctificatione materiae.
              Ergo in his verbis non consistit forma hujus sacramenti.</p>
          </div>
          <div xml:id="ta-l4d8q2-Dd1e135">
            <head xml:id="ta-l4d8q2-Hd1e137">Quaestiuncula 2</head>
            <p xml:id="ta-l4d8q2-d1e140">Ulterius. Videtur quod non tantum in his verbis consistat forma: <quote xml:id="ta-l4d8q2-Qd1e142">hoc est
                corpus meum</quote>. Sicut enim dicit Eusebius Emissenus, <quote xml:id="ta-l4d8q2-Qd1e145">invisibilis
                sacerdos visibiles creaturas in suum corpus convertit dicens: accipite et
                comedite</quote> et cetera. Ergo haec etiam est forma: <quote xml:id="ta-l4d8q2-Qd1e148">accipite et
                comedite</quote>.</p>
            <p xml:id="ta-l4d8q2-d1e152">Praeterea, illud quod non est de substantia formae, non debet interponi inter
              substantialia formae, in hoc sacramento, sicut nec in aliis. Sed inter haec verba, in
              libris Romanis interposita invenitur haec conjunctio <quote xml:id="ta-l4d8q2-Qd1e154">enim</quote>. Ergo hoc
              etiam est de forma, et non tantum verba praedicta.</p>
          </div>
          <div xml:id="ta-l4d8q2-Dd1e159">
            <head xml:id="ta-l4d8q2-Hd1e161">Quaestiuncula 3</head>
            <p xml:id="ta-l4d8q2-d1e164">Ulterius. Videtur quod forma haec non sit conveniens. In forma enim sacramenti debet
              exprimi hoc quod in sacramento geritur per actum convenientem materiae, sicut in forma
              Baptismi dicitur: <quote xml:id="ta-l4d8q2-Qd1e166">ego te baptizo</quote>; et in forma confirmationis:
                <quote xml:id="ta-l4d8q2-Qd1e169">confirmo te chrismate salutis</quote>. Sed non ponitur in verbis praemissis
              aliquid pertinens ad transubstantiationem, quae fit in hoc sacramento, panis scilicet
              in corpus Christi. Ergo non est conveniens forma.</p>
            <p xml:id="ta-l4d8q2-d1e173">Praeterea, dispensatur hoc sacramentum per ministros Ecclesiae, sicut et alia
              sacramenta. Sed in formis aliorum sacramentorum ponitur aliquid pertinens ad
              ministrum. Ergo cum in hac forma non ponatur actus ministri, videtur quod sit
              incompetens.</p>
          </div>
          <div xml:id="ta-l4d8q2-Dd1e178">
            <head xml:id="ta-l4d8q2-Hd1e180">Quaestiuncula 4</head>
            <p xml:id="ta-l4d8q2-d1e183">Ulterius. Videtur quod singulae partes inconvenienter ponantur. Hoc enim pronomen hoc
              demonstrativum est. Aut ergo importat demonstrationem ut conceptam, aut ut exercitam.
              Si ut conceptam, sic sumitur ut res quaedam, et non ut habens ordinem ad rem aliam, ut
              si diceretur: hoc pronomen hoc. Sed sanctificatio sacramenti non fit nisi per hoc quod
              verba formae ordinantur ad materiam ex intentione proferentis. Ergo secundum hoc non
              posset verbis praedictis fieri consecratio aliqua corporis Christi. Si autem importat
              demonstrationem ut exercitam; aut facit demonstrationem ad intellectum, aut ad sensum.
              Si ad intellectum, ut sit sensus: <quote xml:id="ta-l4d8q2-Qd1e185">hoc</quote>, idest significatum per hoc,
                <quote xml:id="ta-l4d8q2-Qd1e188">est corpus meum</quote>, tunc iterum significatio verborum non refertur ad
              hanc materiam panis. Sed sacramenta significando efficiunt; et de formis sacramentorum
              Augustinus dicit: <quote xml:id="ta-l4d8q2-Qd1e191">accedit verbum ad elementum, et fit sacramentum</quote>. Ergo
              adhuc per verba praedicta non fit transubstantiatio. Si autem facit demonstrationem ad
              sensum, ergo demonstrabit substantiam contentam sub illis speciebus sensibilibus. Sed
              illa substantia est panis, de quo non potest dici quod sit corpus Christi. Ergo non
              erit vera haec locutio: <quote xml:id="ta-l4d8q2-Qd1e194">hoc est corpus meum</quote>.</p>
            <p xml:id="ta-l4d8q2-d1e198">Praeterea, quod transit in aliquid, non est illud: quia omnis motus et factio est ex
              incontingenti, ut dicit philosophus in 1 Phys. Sed verum est dicere quod haec
              substantia demonstrata fit corpus Christi vel transit in corpus Christi. Ergo non vere
              dicitur: <quote xml:id="ta-l4d8q2-Qd1e200">hoc est corpus meum</quote>.</p>
            <p xml:id="ta-l4d8q2-d1e204">Praeterea, signatum debet respondere signo. Sed panis est corpus homogeneum. Ergo
              significatio ejus est respectu alicujus partis homogeneae corporis Christi. Non nisi
              carnis: quia de ipsa dicit dominus, Joan. 6, 55: <quote xml:id="ta-l4d8q2-Qd1e206">caro mea vere est
                cibus</quote>. Ergo potius dici debuit: haec est caro mea, quam <quote xml:id="ta-l4d8q2-Qd1e209">hoc est
                corpus meum</quote>.</p>
            <p xml:id="ta-l4d8q2-d1e213">Praeterea, sicut dictum est, oportet quod hoc pronomen hoc faciat demonstrationem
              exercitam, ad hoc quod fiat consecratio corporis Christi ex hac materia. Sed non
              potest hoc esse, nisi quando demonstratio profertur ex persona loquentis: quia si
              proferretur a recitante verba alterius, non faceret demonstrationem ad istam materiam,
              sed quasi materialiter sumerentur. Ergo oportet quod verba praedicta proferantur quasi
              ex persona sacerdotis ea enuntiantis. Sed panis non convertitur in corpus Christi.
              Ergo deberet dicere: hoc est corpus Christi; et non: <quote xml:id="ta-l4d8q2-Qd1e215">hoc est corpus
                meum</quote>: quia hoc posset esse erroris materia.</p>
          </div>
          <div xml:id="ta-l4d8q2-Dd1e220">
            <head xml:id="ta-l4d8q2-Hd1e222">Quaestiuncula 5</head>
            <p xml:id="ta-l4d8q2-d1e225">Ulterius. Videtur quod verba quae circa formam dicuntur, non convenienter ponantur.
              Sicut enim Dionysius dicit in principio de Divin. Nom., <quote xml:id="ta-l4d8q2-Qd1e227">non est audendum dicere
                aliquid de divinis praeter ea quae nobis ex sacris eloquiis sunt expressa</quote>.
              Sed in Evangeliis non legitur quod dominus instituens hoc sacramentum in coena, oculos
              ad caelum levaverit. Ergo inconvenienter praemittitur: <quote xml:id="ta-l4d8q2-Qd1e230">sublevatis oculis in
                caelum</quote>.</p>
            <p xml:id="ta-l4d8q2-d1e234">Praeterea, in Baptismo non licet fieri mutationem verborum etiam per verba ejusdem
              significationis, ut si loco patris, genitoris poneretur. Sed in nullo Evangelio sunt
              haec verba: <quote xml:id="ta-l4d8q2-Qd1e236">accipite et manducate</quote>; sed <quote xml:id="ta-l4d8q2-Qd1e239">accipite et
                comedite</quote>. Ergo inconvenienter dicitur: <quote xml:id="ta-l4d8q2-Qd1e242">manducate</quote>.</p>
            <p xml:id="ta-l4d8q2-d1e246">Praeterea, in nullo Evangelio ponitur <quote xml:id="ta-l4d8q2-Qd1e248">omnes</quote>. Ergo videtur quod
              praesumptuosum fuit addere.</p>
          </div>
          <div xml:id="ta-l4d8q2-Dd1e253">
            <head xml:id="ta-l4d8q2-Hd1e255">Quaestiuncula 1</head>
            <p xml:id="ta-l4d8q2-d1e258">Respondeo dicendum ad primam quaestionem, quod per formam cujuslibet sacramenti
              oportet quod exprimatur hoc in quo substantia sacramenti consistit; sicut in forma
              Baptismi ablutio exprimitur, qua Baptismi perficitur sacramentum. Tota autem perfectio
              hujus sacramenti in ipsa materiae consecratione consistit, quae est per
              transubstantiationem panis in corpus Christi: et hanc transubstantiationem exprimunt
              verba haec: <quote xml:id="ta-l4d8q2-Qd1e260">hoc est corpus meum</quote>; et ideo haec verba sunt forma hujus
              sacramenti.</p>
            <p xml:id="ta-l4d8q2-d1e264">Ad primum ergo dicendum, quod circa hoc est quadruplex opinio. Quidam enim dixerunt,
              quod Christus, qui habebat potestatem excellentiae in sacramentis, absque omni forma
              virtute divina confecit, et postea verba protulit, sub quibus alii deinceps
              consecrarent; et hanc opinionem tangit Innocentius, dicens: <quote xml:id="ta-l4d8q2-Qd1e266">sane dici potest,
                quod Christus virtute divina confecit, et postea formam expressit sub qua posteri
                benedicerent</quote>. Sed hoc non videtur conveniens: quia in textu Evangelii
              dicitur: <quote xml:id="ta-l4d8q2-Qd1e269">benedixit</quote>, quod aliquibus verbis factum est. Innocentius autem
              loquitur opinionem narrando, vel tangendo ordinem quo virtus consecrationis a Christo,
              in quo primo erat, ad verba derivata est. Et ideo alii dicunt, quod confecit quidem
              sub aliqua forma verborum, non autem sub his, sed sub aliis verbis ignotis. Sed hoc
              etiam videtur inconveniens: quia sacerdos his verbis conficiens ea profert ut tunc a
              Christo prolata; unde si tunc eis non fiebat confectio, nec modo fieret. Et ideo alii
              dicunt, quod confecit sub eisdem verbis, sed ea bis protulit: primo tacite, cum
              benedixit; secundo aperte, cum distribuit, ut formam consecrandi aliis traderet. Sed
              hoc etiam videtur inconveniens: quia non proferuntur a sacerdote consecrante in
              persona Christi, ut in occulto prolata: non enim benedixit dicens: <quote xml:id="ta-l4d8q2-Qd1e272">hoc est
                corpus meum</quote>, sed dedit dicens: <quote xml:id="ta-l4d8q2-Qd1e275">accipite</quote> et cetera. Et ideo
              alii dicunt, et melius, quod Christus ea semel tantum protulit, et eis semel prolatis
              consecravit, et formam consecrandi dedit. Hoc enim participium <quote xml:id="ta-l4d8q2-Qd1e278">dicens</quote>
              non importat concomitantiam solum ad hoc verbum <quote xml:id="ta-l4d8q2-Qd1e282">dedit</quote>, sed ad hoc cum
              aliis praedictis, ut sit sensus: dum benedixit et fregit, et dedit discipulis, haec
              verba protulit: <quote xml:id="ta-l4d8q2-Qd1e285">accipite</quote> et cetera. Vel, secundum quosdam, Evangelista
              non observat ordinem verborum quo a domino fuerunt prolata; ordo enim fuit talis:
              accepit panem, et benedixit, dicens: <quote xml:id="ta-l4d8q2-Qd1e288">accipite</quote> et cetera. Sed primum
              melius est.</p>
            <p xml:id="ta-l4d8q2-d1e292">Ad secundum dicendum, quod perfectio aliorum sacramentorum consistit in usu materiae,
              istius autem in materiae consecratione; et ideo forma etiam in aliis sacramentis est
              in verbis quae dicuntur in usu sacramenti; in hoc autem forma sacramenti est in verbis
              quae dicuntur in consecratione materiae consecratae.</p>
          </div>
          <div xml:id="ta-l4d8q2-Dd1e296">
            <head xml:id="ta-l4d8q2-Hd1e298">Quaestiuncula 2</head>
            <p xml:id="ta-l4d8q2-d1e301">Ad secundam quaestionem dicendum, quod in hoc sacramento, sicut in aliis, duo sunt;
              scilicet consecratio materiae, et usus materiae consecratae; et haec duo per verba
              domini exprimuntur. In hoc enim quod dicitur. <quote xml:id="ta-l4d8q2-Qd1e303">Accipite et manducate ex hoc
                omnes</quote>, praecipitur usus sacramenti; in hoc autem quod dicitur, <quote xml:id="ta-l4d8q2-Qd1e306">hoc
                est corpus meum</quote>, traditur materiae consecratio. Et quia consecratio materiae
              est ad usum fidelium, ideo usus praemittitur in institutione sacramenti, quamvis
              sequatur in executione: quia finis est prior in intentione et cognitione, et ultimus
              in operatione. Sed quia, ut dictum est, usus materiae in hoc sacramento non est de
              essentia sacramenti, sicut in aliis; ideo illa verba quae ad usum pertinent, non sunt
              de forma, sed tantum illa quae ad consecrationem materiae pertinent, scilicet,
                <quote xml:id="ta-l4d8q2-Qd1e309">hoc est corpus meum</quote>.</p>
            <p xml:id="ta-l4d8q2-d1e313">Ad primum ergo dicendum, quod quamvis sacramenti usus non sit de essentia sacramenti,
              est tamen ad completum esse ipsius, inquantum pertingit ad hoc quod institutum est; et
              ideo quandoque dicuntur esse de forma non solum illa quae pertinent ad consecrationem,
              sed etiam illa quae pertinent ad usum; et sic loquitur Ambrosius et Eusebius et
              Magister in littera.</p>
            <p xml:id="ta-l4d8q2-d1e316">Ad secundum dicendum, quod haec conjunctio enim importat ordinem consecrationis ad
              usum materiae consecratae; et ideo sicut verba quae pertinent ad usum, non sunt de
              forma, ita nec praedicta conjunctio. Apponi autem debet secundum usum Romanae
              Ecclesiae, quae a beato Petro initium sumpsit. Nec est simile de hoc sacramento et de
              aliis. Verba enim formae hujus sacramenti proferuntur a ministro in persona Christi
              quasi recitative; et ideo oportet apponere continuationem ad recitationem praemissam,
              quam facit conjunctio enim. Aliorum autem sacramentorum formae ex persona ministri
              proferuntur; et ideo non oportet interponere aliquid quod non sit de forma ratione
              continuationis, cum absolute proferantur.</p>
          </div>
          <div xml:id="ta-l4d8q2-Dd1e320">
            <head xml:id="ta-l4d8q2-Hd1e322">Quaestiuncula 3</head>
            <p xml:id="ta-l4d8q2-d1e325">Ad tertiam quaestionem dicendum, quod minister in sacramentis dupliciter operatur.
              Uno modo ut verba pronuntians; alio modo actum aliquem exteriorem exercens, ut in
              Baptismo patet; et utrumque istorum est sacramentalis causa ejus quod divina virtute,
              quae in sacramentis latet, perficitur. Causa autem sacramentalis significando efficit;
              unde in illis sacramentis in quibus utroque modo minister operatur, oportet quod verba
              prolata significent actum exercitum, et actus exterior significet interiorem effectum,
              ut in Baptismo patet: quia ablutio exterior, quam verba formae exprimunt, significat
              interiorem ablutionem, quam divina virtus perficit in sacramento latens. Ubi ergo
              minister non operatur nisi verba pronuntians, oportet quod verborum significatio
              immediate ad hoc quod efficitur, referatur; in hoc autem sacramento, cujus perfectio
              in ipsa materiae consecratione consistit, non habet minister actum nisi pronuntiatione
              verborum, sicut nec in aliqua alia materiae sanctificatione. Unde oportet quod verba
              formae significent hoc quod virtus divina in secreto facit; hoc autem est esse corpus
              Christi sub speciebus illis; et ideo haec est conveniens forma in sacramento:
                <quote xml:id="ta-l4d8q2-Qd1e327">hoc est corpus meum</quote>, quae hoc quod dictum est, significat.</p>
            <p xml:id="ta-l4d8q2-d1e331">Ad primum ergo dicendum, quod in hoc sacramento non geritur aliquid a ministro quod
              sit de essentia sacramenti, sicut erat in Baptismo; unde oportet quod verba
              significent illud tantum quod divina virtute geritur. Omne autem faciens causat ipsam
              factionem in hoc quod factum est; nec oportet esse assimilationem factionis ad
              facientem, sed facti ad facientem, quia ad hoc est intentio facientis. Sicut autem in
              operibus artis et naturae requiritur inter faciens et factum similitudo secundum
              formam naturalem et artificialem; ita in causis sacramentalibus requiritur assimilatio
              vel repraesentatio per modum significationis; unde verba prolata in hoc sacramento non
              deberent signare ipsam factionem vel transubstantiationem ut in fieri, sed ut in
              factum esse; unde haec non esset conveniens forma hujus sacramenti: hoc fit corpus
              meum: quia per hoc non significatur aliquid esse vel non esse; et similiter nec haec:
              hoc mutetur, vel transubstantietur in corpus meum: quia non significatur esse vel non
              esse hoc, quod est principaliter intentum in hoc sacramento. Vel dicendum, quod alia
              verba signant agere et pati, et ita motum aliquem, et quia in transubstantiatione non
              est motus aliquis, cum non sit subjectum commune, nec mutatio, quia terminus
              transubstantiationis est praeexistens actu; ideo per nullum verbum congrue potuit
              tradi forma sacramenti hujus, nisi per verbum substantivum.</p>
            <p xml:id="ta-l4d8q2-d1e334">Ad secundum dicendum, quod minister non habet actum exteriorem in consecratione, in
              qua consistit essentia hujus sacramenti; quamvis habeat actum exteriorem in
              dispensatione, quae consequitur ad sacramentum; et ideo actus ministri in forma quae
              est de essentia sacramenti, poni non debuit.</p>
          </div>
          <div xml:id="ta-l4d8q2-Dd1e338">
            <head xml:id="ta-l4d8q2-Hd1e340">Quaestiuncula 4</head>
            <p xml:id="ta-l4d8q2-d1e343">Ad quartam quaestionem dicendum, quod, sicut dictum est, verba formae
              transubstantiationem in suo termino signare debent, non secundum quod consideratur ut
              in fieri. Esse autem est terminus transubstantiationis, cujus extrema vel termini sunt
              duae substantiae; et ideo in verbis formae signantur duo termini transubstantiationis,
              et ipsa transubstantiatio prout est in suo termino per verbum essendi. In termino
              autem transubstantiationis substantia quae erat terminus a quo, non manet quantum ad
              naturam speciei, sed solum quantum ad accidentia, quibus ejus individuatio
              cognoscebatur; sed substantia quae est terminus ad quem, in termino
              transubstantiationis continetur in sacramento integre, et quo ad naturam speciei, et
              quo ad accidentia propria; et ideo ex parte termini a quo, non ponitur illud quod
              significaret naturam speciei, sed pronomen demonstrativum, quod signat individuationem
              per accidentia, prout cadunt sub sensu: ex parte autem termini ad quem, ponitur nomen
              designans naturam speciei, et pronomen non demonstrativum hujus substantiae prout est
              sub sacramento, sed prout est Christi in propria specie visibilis, quia sic verba
              formae pronuntiavit. Unde patet quod congrue in his verbis quatuor forma consistit:
                <quote xml:id="ta-l4d8q2-Qd1e345">hoc est corpus meum</quote>.</p>
            <p xml:id="ta-l4d8q2-d1e349">Ad primum ergo dicendum, quod circa hoc est multiplex opinio. Quidam enim dicunt,
              quod hoc pronomen hoc nullam demonstrationem facit, quia sumitur materialiter, cum
              verba illa recitative a sacerdote proferantur. Sed hoc non potest stare: quia secundum
              hoc verba illa nullum ordinem haberent ad materiam praesentem, et sic non fieret
              sacramentum. Augustinus enim dicit: <quote xml:id="ta-l4d8q2-Qd1e351">accedit verbum ad elementum, et fit
                sacramentum</quote>. Et praeterea eadem difficultas remanet de verbis istis secundum
              quod fuerunt ab ipso Christo prolata. Et ideo alii dicunt, quod facit demonstrationem
              ad intellectum, et est sensus: <quote xml:id="ta-l4d8q2-Qd1e354">hoc est corpus meum</quote>; idest, per hunc
              panem vel per has species significatur corpus meum: vel, significatum per hoc, est
              corpus meum. Sed illud iterum stare non potest: quia cum in sacramentis non efficiatur
              nisi quod significatur virtute dictorum verborum, non fieret corpus Christi in altari
              secundum veritatem, sed secundum significationem tantum, quod est haereticum; vel
              verba praemissa non essent forma hujus sacramenti. Nec potest dici quod intentio
              proferentis verba facit ut his verbis consecretur virtute divinitus collata: quia
              virtus data sacramentis consequitur significationem; et intentio ministri non potest
              ad alium effectum sacramenta perducere, nisi qui eis significatur. Et ideo alii
              dicunt, quod ly <quote xml:id="ta-l4d8q2-Qd1e357">hoc</quote> facit demonstrationem ad sensum, et demonstrat
              panem non simpliciter, sed secundum quod est transubstantiatus in corpus Christi. Sed
              contra hoc est, quia panis transubstantiatus jam non est panis. Sed dum profertur hoc
              pronomen <quote xml:id="ta-l4d8q2-Qd1e360">hoc</quote>, nondum facta est transubstantiatio, quia jam alia verba
              non essent de essentia formae. Cum igitur non possit ad sensum demonstrari quod actu
              non subest sensui, non poterit praedicto modo demonstratio sumi; nisi dicatur, sicut
              alii dicunt, quia totus sensus locutionis et omnium partium ejus referendus est ad
              ultimum instans pronuntiationis verborum, quia pro illo instanti pro quo res est,
              habet locutio veritatem; et est simile cum dicitur, nunc taceo, nunc bibo, si statim
              tacere vel bibere incipiat. Sed hoc iterum non potest stare: quia secundum hoc
              significatio horum verborum praesupponeret transubstantiationem jam factam: ergo
              virtute verborum non fieret. Et praeterea secundum hoc sensus hujus locutionis erit:
              corpus meum est corpus meum: quod quidem virtute horum verborum non fit. Et ideo
              aliter dicendum, quod ea quae sunt in voce, proportionantur his quae sunt in anima.
              Conceptio autem animae duobus modis se habet. Uno modo ut repraesentatio rei tantum,
              sicut est in omnibus cognitionibus acceptis a rebus; et tunc veritas conceptionis
              praesupponit entitatem rei sicut propriam mensuram, ut dicitur in 10 Metaph.; et per
              modum hujusmodi conceptionum se habent locutiones, quae causa significationis tantum
              proferuntur. Alio modo conceptio animae non est repraesentativa rei, sed magis
              praesignativa, sicut exemplar factivum, sicut patet in scientia practica, quae est
              causa rei; et veritas hujus conceptionis non praesupponit entitatem rei, sed praecedit
              ipsam naturaliter quasi causa, etsi simul sint tempore: et ad hunc modum se habent
              verba praemissa, quia sunt significantia et factiva ejus quod significatur. Unde
              veritas et significatio hujus locutionis praecedit naturaliter entitatem rei quam
              signat, et non praesupponit ipsam, quamvis sit simul cum ipsa tempore, sicut causa
              propria cum proprio effectu. Sed quia significatio et veritas locutionis, quae est
              simul tempore cum transubstantiatione, consurgit ex consignificationibus partium
              successive prolatarum; ideo oportet quod dictio ultimo prolata compleat
              significationem locutionis, sicut differentia specifica; et simul cum significatione
              fiat entitas rei; et per consequens significationes primarum partium praecedant
              transubstantiationem, quae quidem non successive fit, sed in instanti ultimo per
              significationem locutionis jam perfectam. Sic ergo hoc pronomen <quote xml:id="ta-l4d8q2-Qd1e363">hoc</quote>
              neque demonstrat terminum ad quem transubstantiationis determinate, quia jam
              significatio locutionis praesupponeret entitatem rei significatae, et non esset causa
              ejus; neque iterum demonstrat terminum a quo determinate, quia ejus significatio
              impediret veritatem significationis totius locutionis, cum terminus a quo non remaneat
              in ultimo instanti locutionis. Relinquitur ergo quod demonstret hoc quod est commune
              utrique termino indeterminate. Sicut autem in formalibus mutationibus commune utrique
              termino est subjectum vel materia; distinguuntur autem termini per formas accidentales
              vel substantiales; ita in transubstantiatione communia sunt accidentia sensibilia,
              quae remanent; diversitas autem est subjecti. Unde sensus est: hoc contentum sub his
              speciebus est corpus meum. Et haec est causa quare cum pronomine non ponitur aliquod
              nomen, ne demonstratio ad aliquam speciem substantiae determinetur. Sicut enim in
              locutione quae significat tantum alterationem, per se subjectum est subjectum commune
              alterationis, ut cum dicitur, hoc fit album; ita oportet quod in locutione quae facit
              transubstantiationem, subjectum sit hoc quod est commune in transubstantiatione.</p>
            <p xml:id="ta-l4d8q2-d1e367">Ad secundum dicendum, quod ratio illa procederet, si demonstratio pronominis ferretur
              ad contentum sub speciebus, secundum quod est determinatum ad speciem panis: quia
              corpus Christi non potest praedicari de pane, nisi cum verbo importante transitum. Sed
              sic non intelligitur demonstratio pronominis, sed sicut dictum est.</p>
            <p xml:id="ta-l4d8q2-d1e370">Ad tertium dicendum, quod dominus, Joan. 6, loquebatur de hoc sacramento tantum
              secundum quod est ad actum refectionis; et quia refectioni magis convenit caro quam
              corpus secundum similitudinem ad refectionem corporalem; ideo ibi potius dixit carnem
              quam corpus. Sed in forma sacramenti debet exprimi et essentia sacramenti et
              significatio ipsius; et ideo potius debet dici corpus quam caro: tum quia
              essentialiter in hoc sacramento continetur ex vi sacramenti non solum caro, sed totum
              corpus Christi: tum quia hoc sacramentum significat repraesentando Christi passionem,
              quae erat per totum corpus. Significat etiam, quasi rem ultimam, corpus mysticum,
              scilicet Ecclesiam, quae propter distinctionem officiorum habet similitudinem cum toto
              corpore ratione distinctionis membrorum. Panis autem non est figura rei contentae in
              sacramento secundum quod est corpus homogeneum, sed secundum quod ex diversis
              conficitur granis; unde sua significatio magis aptatur ad totum corpus quam ad
              carnem.</p>
            <p xml:id="ta-l4d8q2-d1e374">Ad quartum dicendum, quod hoc sacramentum directe repraesentativum est dominicae
              passionis, qua Christus ut sacerdos et hostia Deo se obtulit in ara crucis. Hostia
              autem quam sacerdos offert, est una cum illa quam Christus obtulit secundum rem, quia
              Christum realiter continet; minister autem offerens non est idem realiter; unde
              oportet quod sit idem repraesentatione; et ideo sacerdos consecrans prout gerit
              personam Christi, profert verba consecrationis recitative ex persona Christi, ne
              hostia alia videatur. Et quia per ea quae gerit respectu exterioris materiae, Christi
              personam repraesentat; ideo verba illa simul et recitatione et significatione tenentur
              respectu praesentis materiae, quae est figura illius quam Christus praesentem habuit;
              et propter hoc dicitur convenientius: <quote xml:id="ta-l4d8q2-Qd1e376">hoc est corpus meum</quote>, quam: hoc
              est corpus Christi. Vel etiam propter hoc quod sacerdos non habet actum exteriorem,
              qui sit sacramentaliter causa consecrationis; sed in solis verbis prolatis consistit
              virtus consecrationis; et ideo ex persona illius proferuntur cujus virtute fit
              transubstantiatio.</p>
          </div>
          <div xml:id="ta-l4d8q2-Dd1e382">
            <head xml:id="ta-l4d8q2-Hd1e384">Quaestiuncula 5</head>
            <p xml:id="ta-l4d8q2-d1e387">Ad quintam quaestionem dicendum, quod multa sunt a domino facta vel dicta quae
              Evangelistae non scripserunt, ut patet Joan. 21, quae tamen Ecclesia postea ab
              apostolis accepta fideliter observavit.</p>
            <p xml:id="ta-l4d8q2-d1e390">Et secundum hoc dicendum ad primum, sicut Innocentius dicit, quod quamvis nusquam in
              sacra Scriptura legatur quod dominus ad caelum oculos sublevaverit in coena; tamen hoc
              Ecclesia ex traditione apostolorum recitat, et satis rationabiliter potest ex aliis
              locis Scripturae colligi. Legitur enim Joan. 11, quod in suscitatione Lazari oculos ad
              patrem elevaverit; et similiter Joan. 17, orationem ad patrem fundens. Hoc autem in
              arduis faciebat, gratias agens, et exemplum nobis ad Deum recurrendi praebens,
              secundum illud Psal. 122, 1: <quote xml:id="ta-l4d8q2-Qd1e392">at te levavi oculos meos qui habitas in
                caelis</quote>. Et quia hoc sacramentum arduissimum est, ideo instituens hoc
              sacramentum probabiliter colligitur quod oculos ad patrem levaverit, gratias agens
              patri de reparatione humani generis, quae hoc sacramento figuratur, et nobis ostendens
              virtute divina hoc confici sacramentum.</p>
            <p xml:id="ta-l4d8q2-d1e396">Ad secundum dicendum, quod, sicut dictum est, haec verba: <quote xml:id="ta-l4d8q2-Qd1e398">accipite et
                manducate ex hoc omnes</quote>, non sunt de substantia formae; et ideo non est tanta
              vis facienda, ut penitus eadem observentur. Et praeterea comedere et manducare, in
              nullo differentem habent significationem; et quamvis circa ista verba non ponatur in
              Evangeliis verbum manducandi, ponitur tamen parum ante, Luc. 22, 15: <quote xml:id="ta-l4d8q2-Qd1e401">desiderio
                desideravi hoc Pascha manducare vobiscum antequam patiar</quote>.</p>
            <p xml:id="ta-l4d8q2-d1e405">Ad tertium dicendum, quod quamvis non exprimatur in Evangelio haec determinatio
              omnes, tamen intelligitur: quia sacramentalis manducatio est omnium, quamvis non
              spiritualis; ideo etiam exprimitur circa sumptionem sanguinis in Evangeliis praedicta
              dictio, quia sanguis in redemptionem effusus est; redemptio autem omnium est quantum
              ad sufficientiam, quamvis non quantum ad efficaciam. Vel quia ultimo traditur sumptio
              sanguinis, quod circa eam dicitur, circa sumptionem corporis similiter intelligendum
              est.</p>
          </div>
        </div>
        <div xml:id="ta-l4d8q2-Dd1e410" type="articulus">
          <head xml:id="ta-l4d8q2-Hd1e412">Articulus 2</head>

          <head xml:id="ta-l4d8q2-Hd1e415" type="questionTitle">Utrum forma consecrationis sanguinis consistat in his tantum
            verbis, hic est calix sanguinis mei</head>
          <div xml:id="ta-l4d8q2-Dd1e418">
            <head xml:id="ta-l4d8q2-Hd1e420">Quaestiuncula 1</head>
            <p xml:id="ta-l4d8q2-d1e423">Ad secundum sic proceditur. Videtur quod forma consecrationis sanguinis consistat in
              his tantum verbis: <quote xml:id="ta-l4d8q2-Qd1e425">hic est calix sanguinis mei</quote>; et hoc quod additur:
                <quote xml:id="ta-l4d8q2-Qd1e428">novi et aeterni testamenti, mysterium fidei, qui pro vobis et pro multis
                effundetur in remissionem peccatorum</quote> non sit de forma. Evangelistae enim
              convenire debent in his quae sunt de substantia formae hujus sacramenti: quia verba
              formae hujus sacramenti recitative dicuntur ex persona Christi. Sed non conveniunt in
              verbis illis appositis, quia in nullo Evangelistarum leguntur, nec ab apostolo, 1
              Corinth. 11, haberi possunt. Ergo non sunt de forma hujus sacramenti.</p>
            <p xml:id="ta-l4d8q2-d1e432">Praeterea, sicut panis transubstantiatur in corpus Christi per consecrationem, ita
              vinum in Christi sanguinem. Sed consecratio quae fit his verbis, <quote xml:id="ta-l4d8q2-Qd1e434">hoc est corpus
                meum</quote>, sufficit ad transubstantiationem panis in corpus Christi. Ergo et haec
              verba: <quote xml:id="ta-l4d8q2-Qd1e437">hic est calix sanguinis mei</quote>, sufficiunt ad transubstantiationem
              vini in sanguinem Christi; ergo verba quae sequuntur non sunt de forma.</p>
            <p xml:id="ta-l4d8q2-d1e441">Praeterea, proprietates naturaliter consequuntur substantiam rei. Sed illud quod
              sequitur substantiam, non potest esse factivum transubstantiationis. Ergo cum illa
              verba quae sequuntur designent aliquas proprietates sanguinis in quem fit
              transubstantiatio, videtur quod non sint de forma.</p>
            <p xml:id="ta-l4d8q2-d1e444">Sed contra est quia Luc. 22, 20, interponuntur praedicta verba verbis formae; ita
              enim dicitur: <quote xml:id="ta-l4d8q2-Qd1e446">hic est calix novi testamenti in meo sanguine</quote>.</p>
            <p xml:id="ta-l4d8q2-d1e451">Praeterea hoc videtur ex ritu consecrationis: quia sacerdos non deponit calicem usque
              ad verba illa: <quote xml:id="ta-l4d8q2-Qd1e453">haec quotiescumque feceritis</quote>, quae non sunt de forma,
              quamvis sint domini verba.</p>
          </div>
          <div xml:id="ta-l4d8q2-Dd1e458">
            <head xml:id="ta-l4d8q2-Hd1e460">Quaestiuncula 2</head>
            <p xml:id="ta-l4d8q2-d1e463">Ulterius. Videtur quod haec verba inconvenienter ponuntur: <quote xml:id="ta-l4d8q2-Qd1e465">hic est calix
                sanguinis mei</quote>. Unius enim modi est transubstantiatio panis in corpus
              Christi, et vini in sanguinem. Sed in transubstantiatione panis in corpus Christi
              ponitur corpus Christi in recto. Ergo in consecratione vini poni debet sanguis Christi
              in recto, ut dicatur, sicut Magister dicit in littera: <quote xml:id="ta-l4d8q2-Qd1e468">hic est sanguis
                meus</quote>; sicut etiam habetur Matth. 26.</p>
            <p xml:id="ta-l4d8q2-d1e472">Praeterea, in forma transubstantiante ex parte praedicati poni debet terminus in quem
              fit transubstantiatio, ut ex dictis patet. Sed transubstantiatio non fit in calicem
              alicujus. Ergo non debet praedicari in forma transubstantiante.</p>
            <p xml:id="ta-l4d8q2-d1e475">Praeterea, in forma sacramenti non debet poni aliquid quod non sit de substantia
              sacramenti. Sed calix non est de substantia sacramenti cum sit vas quoddam. Ergo non
              debet poni in forma sacramenti.</p>
            <p xml:id="ta-l4d8q2-d1e478">Sed contra est quod dicitur Luc. 22, 20: <quote xml:id="ta-l4d8q2-Qd1e480">hic calix novi testamenti in meo
                sanguine</quote>. Ad idem est etiam usus Ecclesiae.</p>
          </div>
          <div xml:id="ta-l4d8q2-Dd1e485">
            <head xml:id="ta-l4d8q2-Hd1e487">Quaestiuncula 3</head>
            <p xml:id="ta-l4d8q2-d1e490">Ulterius. Videtur quod etiam verba quae sequuntur, inconvenienter ponantur.
              Testamentum enim videtur pertinere ad traditionem mandatorum; unde et tabulae
              continentes decem praecepta, dicuntur tabulae testamenti. Sed traditio sacramentorum
              est alia a traditione mandatorum. Ergo in sacramentis non debet fieri mentio de
              testamento.</p>
            <p xml:id="ta-l4d8q2-d1e493">Praeterea, Ambrosius dicit, nostra sacramenta antiquiora esse sacramentis Judaeorum.
              Sed sacramenta Judaeorum non pertinent ad novum testamentum, sed ad vetus. Ergo nec in
              sacramento isto, de quo Ambrosius loquitur, debet apponi: <quote xml:id="ta-l4d8q2-Qd1e495">novi
                testamenti</quote>.</p>
            <p xml:id="ta-l4d8q2-d1e499">Praeterea, novum et aeternum videntur ad invicem contrarietatem habere: quia aeternum
              est quod caret principio, novum autem est quod quantum ad sui principium est
              propinquum. Ergo est oppositio in adjecto.</p>
            <p xml:id="ta-l4d8q2-d1e502">Praeterea, illud quod potest esse juvamentum erroris, non debet apponi in forma
              sacramenti. Sed, sicut dicit Innocentius III, quod dicitur: hoc mysterium, quibusdam
              est adjuvamentum erroris, qui dicunt corpus Christi verum in altari non contineri, sed
              per significationem tantum. Ergo inconvenienter ponitur in forma.</p>
            <p xml:id="ta-l4d8q2-d1e506">Praeterea, hoc sacramentum, ut prius dictum est, praecipue videtur esse sacramentum
              caritatis, sicut et Baptismus sacramentum fidei. Ergo inconvenienter dicitur:
                <quote xml:id="ta-l4d8q2-Qd1e508">mysterium fidei</quote>; sed magis dicendum esset: mysterium caritatis.</p>
            <p xml:id="ta-l4d8q2-d1e512">Praeterea, sicut sanguis Christi pro nobis est effusus, ita corpus Christi pro nobis
              est traditum, ut ex verbis etiam domini habetur, Luc. 22, 19: <quote xml:id="ta-l4d8q2-Qd1e514">hoc est corpus
                meum, quod pro vobis tradetur</quote>. Cum ergo hoc non apponatur in forma corporis
              consecrandi, nec in consecratione sanguinis de effusione fieri mentio deberet.</p>
            <p xml:id="ta-l4d8q2-d1e518">Praeterea, quod dicitur: <quote xml:id="ta-l4d8q2-Qd1e520">pro vobis et pro multis effundetur</quote>, aut
              accipitur de effusione quantum ad sufficientiam, aut quantum ad efficaciam. Si quantum
              ad sufficientiam, sic pro omnibus effusus est, non solum pro multis; si autem quantum
              ad efficaciam, quam habet solum in electis, non videtur distinguendum fuisse inter
              apostolos et alios.</p>
            <p xml:id="ta-l4d8q2-d1e524">Praeterea, Baptismus magis ordinatur contra amotionem mali quam Eucharistia, quae
              maxime ordinatur ad perfectionem in bono. Sed in forma Baptismi non fit mentio de
              remissione peccatorum. Ergo nec hic deberet dici: <quote xml:id="ta-l4d8q2-Qd1e526">in remissionem
                peccatorum</quote>.</p>
          </div>
          <div xml:id="ta-l4d8q2-Dd1e532">
            <head xml:id="ta-l4d8q2-Hd1e534">Quaestiuncula 1</head>
            <p xml:id="ta-l4d8q2-d1e537">Respondeo dicendum ad primam quaestionem, quod circa hoc aliqui diversimode dixerunt.
              Quidam enim dicunt, quod hoc est tantum de forma: <quote xml:id="ta-l4d8q2-Qd1e539">hic est calix sanguinis
                mei</quote>, ut forma utriusque consecrationis sit consimilis. Sed quia conditiones
              appositae ad subjectum vel praedicatum sunt de integritate locutionis alicujus; ideo
              alii probabilius dicunt, quod totum quod sequitur, est de forma, cum totum hoc quod
              additur non sit locutio per se, sed sit determinatio praedicati.</p>
            <p xml:id="ta-l4d8q2-d1e543">Ad primum ergo dicendum, quod verba supradicta ex magna parte possunt ex diversis
              locis sacrae Scripturae colligi, quamvis non inveniantur alicubi simul scripta. Quod
              enim dicitur: <quote xml:id="ta-l4d8q2-Qd1e545">hic est calix</quote>, habetur Luc. 22, et 1 Corinth. 2. Quod
              autem dicitur: <quote xml:id="ta-l4d8q2-Qd1e548">novi testamenti</quote>, ex tribus habetur, Matth. 26, et Marc.
              14, et Luc. 22. Quod autem dicitur, <quote xml:id="ta-l4d8q2-Qd1e551">aeterni</quote>, et iterum,
                <quote xml:id="ta-l4d8q2-Qd1e554">mysterium fidei</quote>, ex traditione domini habetur, quae per apostolos ad
              Ecclesiam pervenit, secundum illud 1 Corinth. 11, 23: <quote xml:id="ta-l4d8q2-Qd1e557">ego enim accepi a domino
                quod et tradidi vobis</quote>. Evangelistae enim non intendebant formas et ritus
              sacramentorum tradere, sed dicta et facta domini enarrare.</p>
            <p xml:id="ta-l4d8q2-d1e561">Ad secundum dicendum, quod cum Eucharistiae sacramentum sit memoriale dominicae
              passionis, in consecratione corporis Christi non repraesentatur nisi passionis
              substantia; sed in consecratione sanguinis repraesentatur passionis mysterium: non
              enim a corpore Christi sanguis ejus seorsum fuit nisi per passionem; et ideo
              conditiones dominicae passionis exprimuntur per verba sequentia magis in consecratione
              sanguinis quam in consecratione corporis.</p>
            <p xml:id="ta-l4d8q2-d1e564">Ad tertium dicendum, quod quamvis illa quae sequuntur sint ut proprietates
              consequentes Christi sanguinem inquantum hujusmodi, sunt tamen essentiales sanguini
              Christi inquantum est per passionem effusus. Non autem seorsum a corpore consecraretur
              sanguis Christi, sicut nec aliae partes ejus, nisi pro eo quod est in passione
              effusus; et ideo illa quae sequuntur, sunt essentialia sanguini, prout in hoc
              sacramento consecratur; et ideo oportet quod sint de substantia formae.</p>
          </div>
          <div xml:id="ta-l4d8q2-Dd1e568">
            <head xml:id="ta-l4d8q2-Hd1e570">Quaestiuncula 2</head>
            <p xml:id="ta-l4d8q2-d1e573">Ad secundam quaestionem dicendum, quod haec locutio: <quote xml:id="ta-l4d8q2-Qd1e575">hic est calix sanguinis
                mei</quote>, figurativa est, et potest intelligi dupliciter. Uno modo ut sit
              metonymica locutio, ut ponatur continens pro contento, secundum quod dicere
              consuevimus, bibe calicem vini, idest vinum contentum in calice. Ideo autem talis
              modus locutionis congruus est formae huic, quia sanguis de sui ratione non dicit
              aliquid potabile, immo magis aliquid quod natura abhorret in potum. Et quia in hoc
              sacramento sanguis Christi consecratur ut potus, ideo oportuit aliquid addi quod ad
              potum pertineret, scilicet calicem. Alio modo potest intelligi, ut sit metaphorica
              locutio, ut per calicem passio Christi designetur. Sicut enim calix vini inebriat, ita
              et passio sui amaritudine quasi hominem extra se ponit: Thren. 3, 15: <quote xml:id="ta-l4d8q2-Qd1e578">replevit
                me amaritudinibus, inebriavit me absynthio</quote>; et hoc modo loquendi usus est
              dominus de sua passione loquens, ut patet Matth. 26, 39: <quote xml:id="ta-l4d8q2-Qd1e581" source="http://scta.info/resource/mt26_39">transeat a me calix
                iste</quote>; et hic modus loquendi etiam est conveniens in hac forma: quia, ut
              dictum est, in consecratione sanguinis exprimitur directe mysterium passionis. Nec
              obstat quod solet objici, quod locutiones figurativae faciunt distrahere intellectum,
              et ita sunt causa evagationis: quia mens sacerdotis debet esse adeo fixa ad ea quae
              dicit, quod non qualibet levi occasione evagetur.</p>
            <p xml:id="ta-l4d8q2-d1e585">Ad primum ergo dicendum, quod corpus de sui ratione non dicit aliquid repugnans cibo
              ex ipsa sui nominatione, sicut sanguis repugnat potui; et ideo non est similis ratio.
              Magister autem non posuit formam quantum ad verba, sed quantum ad sensum.</p>
            <p xml:id="ta-l4d8q2-d1e588">Ad secundum dicendum, quod transubstantiatio vini in ipsum calicem non fit, sed in
              contentum, scilicet sanguinem Christi, prout potus est, et prout est per passionem
              fusus; et ideo objectio cessat.</p>
            <p xml:id="ta-l4d8q2-d1e591">Ad tertium dicendum, quod quamvis vas illud non sit de substantia sacramenti, tamen
              contentum et significatum est de substantia sacramenti; et secundum hoc intelligitur
              locutio.</p>
          </div>
          <div xml:id="ta-l4d8q2-Dd1e595">
            <head xml:id="ta-l4d8q2-Hd1e597">Quaestiuncula 3</head>
            <p xml:id="ta-l4d8q2-d1e600">Ad tertiam quaestionem dicendum, quod, sicut dictum est, verba illa quae adduntur in
              consecratione sanguinis, exprimunt conditiones passionis, et praecipue secundum quod
              operatur in sacramentis. Sunt autem tria in passione consideranda, secundum quod in
              sacramentis operatur. Primo effectus quem inducit, qui est remissio peccatorum; et hoc
              tangitur in hoc quod dicit: <quote xml:id="ta-l4d8q2-Qd1e602">qui pro vobis et pro multis effundetur in
                remissionem peccatorum</quote>. Secundo medium quo iste effectus in alios
              traducitur, quod est fides, qua mediante habet effectum et in his qui praecesserunt et
              in his qui sequuntur; et quantum ad hoc dicit, <quote xml:id="ta-l4d8q2-Qd1e605">mysterium fidei</quote>; quod
              quidem potest referri ad ipsam passionem, quae est mysterium fidei, ut occultum
              quoddam latens in fide omnium Christi fidelium, et praecipue antiquorum, apud quos
              erat in mysterio abscondite diversimode figurata; et ad ipsum sanguinem, prout in
              sacramento continetur, quod quidem latet sub speciebus, et maximam habet difficultatem
              ad credendum; unde antonomastice dicitur, <quote xml:id="ta-l4d8q2-Qd1e608">mysterium fidei</quote>. Tertio finis
              ad quem perducit, qui est aeternorum perceptio, ad quem introducit Christus per
              sanguinem propriae passionis: in quo novum testamentum confirmatur, non quidem
              promittens temporalia, ut prius, sed aeterna; et quantum ad hoc dicit: <quote xml:id="ta-l4d8q2-Qd1e611">novi et
                aeterni testamenti</quote>. Et quia finis prius est in intentione, ideo, fine
              praemisso, per medium ad effectum passionis ostendendum verba formae perducunt.</p>
            <p xml:id="ta-l4d8q2-d1e615">Ad primum ergo dicendum, quod testamentum proprie est hereditatis percipiendae
              institutio filiis a patre; et ideo testamentum proprie pertinet ad promissionem
              bonorum, quae nobis a patre caelesti disponuntur; ad quod quidem testamentum praecepta
              se habent sicut via ad consequendum hereditatem promissam; et ita per posterius
              testamentum ad mandata pertinet.</p>
            <p xml:id="ta-l4d8q2-d1e618">Ad secundum dicendum, quod antiquitas illa intelligitur quantum ad similitudinem
              ritus. Dicitur autem hoc testamentum novum et ratione hujus sacramenti, quod in
              renovatione mundi institutum est tempore gratiae, et iterum ratione promissionis per
              sanguinem Christi confirmatae, quae vetus impedimentum consequendae hereditatis
              amovit; et sic quasi quaedam innovatio promissionis per mortem Christi facta est.</p>
            <p xml:id="ta-l4d8q2-d1e621">Ad tertium dicendum, quod dicitur novum et aeternum diversis rationibus: novum quidem
              ratione jam dicta; aeternum, vel ratione bonorum aeternorum, de quibus est
              testamentum; vel ratione hujus sacramenti continentis Christum, qui est persona
              aeterna; vel ratione praedestinationis aeternae hanc gratiam praeparantis.</p>
            <p xml:id="ta-l4d8q2-d1e625">Ad quartum dicendum, quod nihil prohibet id quod est in aliquo occultatum et
              figuratum, secundum veritatem ibidem esse; et ideo frivolum juvamentum sui erroris
              accipiunt qui negant Christi sanguinem secundum veritatem in altari esse, propter hoc
              quod est ibi etiam secundum mysterium.</p>
            <p xml:id="ta-l4d8q2-d1e628">Ad quintum dicendum, quod Eucharistia dicitur sacramentum caritatis Christi
              expressivum, et nostrae factivum; sed fides supponitur ad effectum hujusmodi
              sacramenti, qua mediante aliquis effectum participet; et ideo potius ponit ut medium
              perducens ad effectum fidem quam caritatem.</p>
            <p xml:id="ta-l4d8q2-d1e631">Ad sextum dicendum, quod hujus solutio ex dictis patet: quia hoc accidit propter hoc
              quod in consecratione corporis non signatur passio, sicut in consecratione
              sanguinis.</p>
            <p xml:id="ta-l4d8q2-d1e634">Ad septimum dicendum, quod sanguis Christi effusus est pro omnibus quo ad
              sufficientiam, sed pro electis tantum quo ad efficaciam; et ne putaretur effusus pro
              Judaeis tantum electis, quibus promissio facta fuerat, ideo dicit,
                <quote xml:id="ta-l4d8q2-Qd1e636">vobis</quote>, qui ex Judaeis, et <quote xml:id="ta-l4d8q2-Qd1e639">multis</quote>, scilicet multitudine
              gentium. Vel per apostolos sacerdotes designat, quibus mediantibus ad alios effectus
              passionis per dispensationem sacramentorum pervenit, qui etiam pro seipsis et pro
              aliis orant.</p>
            <p xml:id="ta-l4d8q2-d1e643">Ad octavum dicendum, quod remissio peccatorum non ponitur hic ut proprius effectus
              hujus sacramenti, sed ut effectus passionis, quae per consecrationem sanguinis
              exprimitur. De mutatione autem, additione et subtractione, idem dicendum hic quod
              supra positum est de forma Baptismi, distinct. 3, quaest. 1, art. 2, quaestiunc. 2, 3
              et 4.</p>
          </div>
        </div>
        <div xml:id="ta-l4d8q2-Dd1e648" type="articulus">
          <head xml:id="ta-l4d8q2-Hd1e650">Articulus 3</head>

          <head xml:id="ta-l4d8q2-Hd1e653" type="questionTitle">Utrum verbis praedictis insit aliqua vis creata ad
            transubstantiationem faciendam</head>

          <p xml:id="ta-l4d8q2-d1e656">Ad tertium sic proceditur. Videtur quod verbis praedictis non insit aliqua vis creata
            ad transubstantiationem faciendam. Damascenus enim dicit, quod sola virtute spiritus
            sancti fit conversio panis in corpus Christi. Sed virtus spiritus sancti non est virtus
            creata. Ergo nulla virtus creata inest his verbis, per quam fiat transubstantiatio.</p>
          <p xml:id="ta-l4d8q2-d1e659">Praeterea, opus transubstantiationis videtur esse difficilius quam opus creationis;
            quia citius ratio consentit creationi quam huic conversioni; cum quidam etiam philosophi
            ratione naturali ducti creationem posuerint. Sed nulla virtus creata, secundum communem
            opinionem, potest Deo cooperari in opere creationis. Ergo multo minus in opere hujus
            conversionis.</p>
          <p xml:id="ta-l4d8q2-d1e662">Praeterea, difficilius est convertere panem in substantiam corporis Christi, quam
            purissimos sanguines virginis: quia corpus Christi et sanguines virginis habent materiam
            communem, quae est subjectum conversionis; quod non potest esse in conversione panis in
            corpus Christi. Sed in formatione corporis Christi ex virgine non fuit aliqua virtus
            creata active operans transformationem, ut in 3 Lib., distinct. 3, quaest. 2, art. 2,
            dictum est. Ergo nec verbis praedictis inest aliqua virtus creata ad
            transubstantiandum.</p>
          <p xml:id="ta-l4d8q2-d1e666">Praeterea, nulla virtus creata potest operari aliquid supra naturam. Sed conversio
            panis in corpus Christi est maxime supra naturam, cum non servetur modus mutationis
            naturalis: quia neque est subjectum commune, et terminus ad quem est praeexistens actu.
            Ergo non potest per virtutem creatam verbis formae collatam hujusmodi conversio
            fieri.</p>
          <p xml:id="ta-l4d8q2-d1e669">Praeterea, virtus activa directe proportionatur ei ad quod actio terminatur: quia hoc
            est intentum ab agente, et ex eo denominatur actio. Sed corpus Christi ad quod
            terminatur conversio, est multo dignius qualibet pura creatura. Ergo cum agens debeat
            esse nobilius facto, non potest aliqua virtute creata aliquid in corpus Christi
            converti.</p>
          <p xml:id="ta-l4d8q2-d1e672">Praeterea, faciens et factum, causa et causatum, debent esse simul: quia quod non est,
            non potest aliquid facere, vel alicujus causa existere. Sed cum conversio praedicta fiat
            in instanti, et verba formae successive proferantur; quando fit conversio, verba illa
            non possunt simul esse, nisi secundum aliquid minimum sui. Ergo virtute aliqua quae
            insit verbis, non potest fieri hujusmodi conversio.</p>
          <p xml:id="ta-l4d8q2-d1e675">Praeterea, verba ista non habent virtutem ex seipsis: hoc planum est. Si ergo habent
            aliquam hujusmodi virtutem, oportet quod eis sit divinitus data. Oportet autem hanc
            virtutem esse simplicem, cum ejus effectus sit in instanti. Simplex autem virtus non
            potest successive dari, et ejus subjectum oportet esse simplex. Cum ergo verba praedicta
            compositionem habeant et successionem, non potest ipsis talis virtus esse collata.</p>
          <p xml:id="ta-l4d8q2-d1e678">Praeterea, inconveniens videtur facere aliquid nobilissimum, quod statim desinat esse.
            Sed virtus transubstantians est nobilissima, quod patet ex nobilitate effectus. Ergo cum
            verba formae statim esse desinant, inconveniens videtur, si ei virtus transubstantiandi
            data est a Deo.</p>
          <p xml:id="ta-l4d8q2-d1e681">Praeterea, verba ista non faciunt conversionem praedictam, nisi a sacerdote dicta. Sed
            anima sacerdotis magis est capax virtutis alicujus divinae quam verba prolata ab ipso.
            Ergo magis dicendum est quod haec virtus in sacerdote sit quam in verbis; si tamen
            aliqua virtus creata ad transubstantiationem operetur.</p>
          <p xml:id="ta-l4d8q2-d1e685">Sed contra est quod Dionysius dicit in fine Eccl. Hier., <quote xml:id="ta-l4d8q2-Qd1e687">in ipsis</quote>,
            scilicet <quote xml:id="ta-l4d8q2-Qd1e690">consummativis invocationibus</quote>, idest formis sacramentorum,
              <quote xml:id="ta-l4d8q2-Qd1e693">esse virtutes operativas ex Deo</quote>. Sed verba praedicta sunt forma
            dignissimi sacramenti. Ergo est in ipsis aliqua virtus ad transubstantiandum.</p>
          <p xml:id="ta-l4d8q2-d1e697">Praeterea, Ambrosius dicit, quod sermo Christi creaturas mutat, et sic ex pane fit
            corpus Christi consecratione caelestis verbi. Verbum autem Christi est forma praedicta a
            Christo instituta, et ex ejus persona recitata. Ergo virtute horum verborum fit
            transubstantiatio.</p>
          <p xml:id="ta-l4d8q2-d1e700">Praeterea, sacerdos non operatur ad transubstantiationem nisi proferendo verba. Si ergo
            verbis non inesset virtus ad transubstantiandum, tunc sacerdos non haberet aliquam
            potestatem spiritualem conficiendi; et sic non haberet ordinem, qui est quaedam potestas
            ad hoc principaliter.</p>
          <p xml:id="ta-l4d8q2-d1e703">Respondeo dicendum, quod circa hoc est duplex opinio. Quidam enim dicunt, quod nulla
            virtus creata inest his verbis, qua fiat transubstantiatio; sed quod dicitur aliquando
            virtute horum verborum transubstantiationem fieri, intelligendum est, quod divina
            institutione firmatum est ut ad prolationem horum verborum conversio praedicta fiat
            virtute divina tantum; et sic etiam dicunt in omnibus aliis sacramentis, ut supra,
            distinct. 1, quaest. 1, art. 2, quaestiunc. 2, dictum est. Sed haec opinio dignitati
            sacramentorum novae legis derogat, et dictis sanctorum obviare videtur. Et ideo dicendum
            est, quod in verbis praedictis, sicut et in aliis formis sacramentorum, est aliqua
            virtus ex Deo; sed haec virtus non est qualitas habens esse completum in natura,
            qualiter est virtus alicujus principalis agentis secundum formam suam, sed habet esse
            incompletum, sicut virtus quae est in instrumento ex intentione principalis agentis, et
            sicut similitudines colorum in aere, ut supra, dist. 1 dictum est.</p>
          <p xml:id="ta-l4d8q2-d1e706">Ad primum ergo dicendum, quod dictio exclusiva adjuncta principali agenti non excludit
            agens instrumentale: non enim sequitur: solus hic faber facit cultellum; ergo martellus
            nihil ad hoc operatus est. Virtus enim instrumenti non est nisi quaedam redundantia
            virtutis agentis principalis; unde in toto actio non attribuitur instrumento, sed
            principali agenti, secundum philosophum; et propter hoc ex hoc quod dicitur, quod sola
            virtute spiritus sancti fit hujusmodi conversio, non excluditur virtus instrumentalis,
            quae est in verbis praemissis.</p>
          <p xml:id="ta-l4d8q2-d1e709">Ad secundum dicendum, quod virtus creata praesupponit materiam in qua operetur; quod
            quidem contingit esse dupliciter. Uno modo ita quod sit mutationis subjectum, sicut
            accidit in conversionibus naturalibus. Alio modo ita quod subsit termino a quo, non
            autem mutationi, sicut accidit in dicta conversione. Sed creatio neutro modo materiam
            praesupponit; et ideo magis potest aliquid Deo instrumentaliter cooperari in hac
            conversione quam in opere creationis. Utrum autem majoris virtutis sit ista conversio,
            vel creatio, dicetur infra, distinct. 11, quaest. 1, art. 3, quaestiunc. 4.</p>
          <p xml:id="ta-l4d8q2-d1e713">Ad tertium dicendum, quod si in conceptione unio includatur, quae simul cum ipsa facta
            est, major difficultas fuit in conceptione quam in transubstantiatione: quia illa unio
            est terminata ad esse divinae personae: haec autem transubstantiatio ad corpus Christi,
            quia panis non convertitur nisi in corpus Christi. Si autem conceptionis opus includat
            tantum conversionem sanguinum purissimorum virginis in corpus Christi, sic major
            difficultas est in hac conversione quam in illa conceptione; unde potuit etiam alicui
            creaturae conferre quod in illa conceptione sibi cooperaretur; quamvis non fuisset
            conveniens propter dignitatem Christi servandam, quod tunc fiebat simpliciter, prius non
            existens: quod hic non accidit; et ideo nihil deperit dignitati corporis Christi, si
            aliqua creatura accipiat instrumentalem virtutem operandi in id quod in corpus Christi
            transubstantiatur.</p>
          <p xml:id="ta-l4d8q2-d1e716">Ad quartum dicendum, quod nulla creatura potest agere ea quae sunt supra naturam quasi
            principale agens; potest tamen agere quasi agens instrumentale a virtute increata motum:
            quia sicut creaturae inest obedientiae potentia, ut in ea fiat quidquid creator
            disposuerit, ita etiam ut ea mediante fiat, quod est ratio instrumenti.</p>
          <p xml:id="ta-l4d8q2-d1e719">Ad quintum dicendum, quod virtus agentis principalis respicit principaliter terminum ad
            quem; sed virtus causae instrumentalis non attingit ad terminum ad quem, sed habet
            operationem suam in his quae sunt circa terminum; sicut qualitates activae elementares
            non attingunt ad animae rationalis introductionem. Et similiter hic contingit: quia
            virtus illa instrumentalis quae inest verbis, habet operationem supra substantiam panis,
            quia verbum ad elementum accedit, secundum Augustinum, non est autem aliquo modo causa
            eorum quae in termino ad quem sunt, sicut quod sint accidentia sine subjecto, vel
            alicujus hujusmodi; et ideo objectio cessat.</p>
          <p xml:id="ta-l4d8q2-d1e722">Ad sextum dicendum, quod virtus haec conversiva quae est in his verbis, cum sit
            sacramentalis, sequitur significationem, ut dictum est; significatio autem existentis
            conversionis, cum importet ordinem unius ad alterum, non potest fieri per dictionem, sed
            oportet quod per orationem fiat; cujus partes quamvis successive proferantur, tamen
            significatio est tota simul, quod tunc complet ultima orationis particula ad modum
            differentiae ultimae in definitionibus; et hac significatione existente, in ultimo
            prolationis instanti fit transubstantiatio.</p>
          <p xml:id="ta-l4d8q2-d1e725">Ad septimum dicendum, quod significatio orationis, quamvis relata ad partes quibus fit
            significatio, videatur composita, tamen relata ad rem significatam simplex est,
            inquantum significat unum, scilicet compositionem hujus cum hoc; sicut etiam philosophus
            dicit in 5 Metaph., quod substantia senaria non est bis tria, sed semel sex quam ibi
            qualitatem nominat. Unde sicut ad hanc qualitatem senarii se habent partes ejus ut
            dispositiones materiales, non ut qualitates partium, sicut partes unius qualitatis
            totius; ita significationes partium sunt dispositiones ad significationem totius
            orationis, quae consurgit ex significatione ultimae partis in ordine ad omnes
            praecedentes: quia virtus conversiva sequitur significationem, ut dictum est; et ideo in
            ipso complemento significationis datur illa virtus orationi toti, ita quod partes
            singulae se habent materialiter tantum ad illam virtutem.</p>
          <p xml:id="ta-l4d8q2-d1e728">Ad octavum dicendum, quod valde conveniens est quod omne quod est propter aliquid, esse
            desinat perfecto hoc propter quod erat; et quia virtus illa non erat ad perfectionem
            ejus cui dabatur, sed magis ad faciendum conversionem de qua loquimur, cum sit tantum
            instrumentalis virtus, ut dictum est; ideo non est inconveniens, si statim conversione
            facta, et verba et virtus verborum esse desinant.</p>
          <p xml:id="ta-l4d8q2-d1e732">Ad nonum dicendum, quod quando aliquod opus perficitur pluribus instrumentis, virtus
            instrumentalis non est complete in uno, sed incomplete in utroque, sicut manu et penna
            scribitur; et similiter contingit in proposito: quia virtus instrumentalis ad faciendam
            praedictam conversionem non tantum est in verbo vel in sacerdote, sed in utroque
            incomplete: quia nec sacerdos sine verbo, nec verbum sine sacerdote conficere potest. Et
            quia sacerdos est similior principali agenti quam verbum, quia gerit ejus figuram; ideo,
            simpliciter loquendo, sua virtus instrumentalis est major et dignior (unde etiam
            permanet, et ad multos hujusmodi effectus se habet): virtus autem verbi transit, et ad
            semel tantum est: sed secundum quid est potentior virtus verbi, inquantum effectui
            propinquior, quasi signum ipsius; sicut etiam penna est Scripturae propinquior, sed
            manus scribenti.</p>
        </div>
        <div xml:id="ta-l4d8q2-Dd1e737" type="articulus">
          <head xml:id="ta-l4d8q2-Hd1e739">Articulus 4</head>

          <head xml:id="ta-l4d8q2-Hd1e742" type="questionTitle">Utrum formae expectent se in operando</head>
          <div xml:id="ta-l4d8q2-Dd1e745">
            <head xml:id="ta-l4d8q2-Hd1e747">Quaestiuncula 1</head>
            <p xml:id="ta-l4d8q2-d1e750">Ad quartum sic proceditur. Videtur quod formae expectent se in operando. Sicut enim
              se habet res ad rem, ita se habet forma ad formam. Sed res corporis non est sine re
              sanguinis: quia non consecratur corpus Christi sine sanguine. Ergo nec forma corporis
              operatur sine forma sanguinis.</p>
            <p xml:id="ta-l4d8q2-d1e753">Praeterea, hoc sacramentum est unum. Sed propter unitatem sacramenti species duae,
              scilicet panis et vini, se habent in ratione unius signi, ut dictum est. Ergo
              similiter duae formae se habent in ratione unius formae. Sed in una forma partes se
              expectant invicem ad agendum, ut dictum est. Ergo et forma corporis expectat formam
              sanguinis.</p>
            <p xml:id="ta-l4d8q2-d1e756">Praeterea, in Baptismo tres immersiones se expectant in agendo. Ergo et similiter hae
              duae prolationes verborum.</p>
            <p xml:id="ta-l4d8q2-d1e759">Sed contra, si statim verbis prolatis, quando est orationis significatio, non esset
              ibi verum corpus Christi, haec esset falsa: <quote xml:id="ta-l4d8q2-Qd1e761">hoc est corpus meum</quote>. Sed in
              sacramento veritatis non contingit aliquod esse falsum. Ergo forma prima non expectat
              secundam in operando.</p>
            <p xml:id="ta-l4d8q2-d1e766">Praeterea, hostia non est adoranda ante consecrationem. Sed secundum communem modum
              Ecclesiae, statim dictis primis verbis formae super panem, ante formam sanguinis
              elevatur hostia a populo adoranda. Ergo ante formam sanguinis hostia est
              consecrata.</p>
          </div>
          <div xml:id="ta-l4d8q2-Dd1e770">
            <head xml:id="ta-l4d8q2-Hd1e772">Quaestiuncula 2</head>
            <p xml:id="ta-l4d8q2-d1e775">Ulterius. Videtur quod deficiente sacerdote post corporis Christi consecrationem non
              debet alius procedere ad consecrationem sanguinis. Quia unius sacramenti unus debet
              esset minister. Sed consecratio utraque ad unum sacerdotem pertinet. Ergo ab uno
              ministro fieri debet.</p>
            <p xml:id="ta-l4d8q2-d1e778">Praeterea, sacerdos consecrans gerit figuram Christi, ex cujus persona verba
              proferuntur. Sed Christus non est divisus, ut dicitur 1 Corinth. 1. Ergo nec verba
              dividi debent ut a diversis proferantur.</p>
            <p xml:id="ta-l4d8q2-d1e781">Sed contra, ad perfectionem hujus sacramenti utraque consecratio requiritur. Si ergo
              consecrato corpore non consecratur sanguis, sacramentum remanet imperfectum, quod est
              inconveniens.</p>
          </div>
          <div xml:id="ta-l4d8q2-Dd1e785">
            <head xml:id="ta-l4d8q2-Hd1e787">Quaestiuncula 3</head>
            <p xml:id="ta-l4d8q2-d1e790">Ulterius. Videtur quod haec verba sine aliis quae in canone Missae dicuntur, non
              habeant vim conficiendi. Quia in hoc sacramento requiritur intentio faciendi quod
              facit Ecclesia; et sic intentio debet esse secundum statuta Ecclesiae regulata. Sed
              proferens haec verba tantum, non servat Ecclesiae statuta. Ergo non conficit.</p>
            <p xml:id="ta-l4d8q2-d1e793">Praeterea, verba quibus fit consecratio, per se prolata, ad personam dicentis
              referuntur. Sed conversio panis et vini non fit in corpus et sanguinem dicentis, sed
              in corpus et sanguinem Christi. Ergo sine verbis praemissis, quibus verba formae
              determinantur ad personam Christi, scilicet: <quote xml:id="ta-l4d8q2-Qd1e795">qui pridie quam pateretur</quote>
              etc., non potest fieri conversio.</p>
            <p xml:id="ta-l4d8q2-d1e799">Praeterea, si verbis praedictis tantum posset fieri consecratio, tunc aliquis in
              periculo mortis existens, posset licite sine verbis praecedentibus conficere, sicut
              aliquis in necessitate potest baptizare omissis illis quae sunt ad decorem sacramenti.
              Sed hoc nunquam licet. Ergo sine verbis aliis ista non habent vim convertendi.</p>
            <p xml:id="ta-l4d8q2-d1e802">Sed contra est quod Ambrosius dicit: <quote xml:id="ta-l4d8q2-Qd1e804">sacramentum istud quod accipis, sermone
                domini conficitur</quote>; et loquitur de verbis praedictis. Ergo sine aliis ista
              prolata habent vim conficiendi.</p>
            <p xml:id="ta-l4d8q2-d1e809">Praeterea, virtus conversiva sequitur significationem verborum, ut dictum est. Sed
              verba formae absque praecedentibus sufficienter significant hoc quod in sacramento hoc
              faciendum est. Ergo sine aliis habent vim conversivam.</p>
          </div>
          <div xml:id="ta-l4d8q2-Dd1e814">
            <head xml:id="ta-l4d8q2-Hd1e816">Quaestiuncula 1</head>
            <p xml:id="ta-l4d8q2-d1e819">Respondeo dicendum ad primam quaestionem, quod quidam dixerunt, quod prima forma non
              habet effectum suum nisi prolata forma secunda; nec secunda haberet effectum, nisi
              prima prius prolata: nec tamen periculose adoratur hostia ante consecrationem
              sanguinis, quia non adoratur quod est, sed quod erit. Sed illud non potest stare: quia
              forma materiae proportionari debet; unde sicut materiae distinctae sunt nec ad invicem
              commixtae, ita formae divisim operantur; quod patet ex hoc quod utraque per se
              completam significationem habet. Et ideo dicendum cum aliis, quod formae praedictae
              non expectant se mutuo in operando.</p>
            <p xml:id="ta-l4d8q2-d1e822">Ad primum ergo dicendum, quod in hoc sacramento dupliciter aliquid continetur;
              scilicet ex vi sacramenti, et ex naturali concomitantia; et quia sacramentum est
              institutum in usum fidelium, ideo ex vi sacramenti continetur in hoc sacramento quod
              in usum fidelium venit. Et quia in pane consecrato non continetur sanguis Christi
              secundum quod est in usum potus fidelium, ideo non continetur ibi ex vi sacramenti,
              sed ex naturali concomitantia, qua convenit ut corpus Christi non sit sine sanguine;
              et e contrario est de vino consecrato. Unde panis non convertitur per vim primorum
              verborum in corpus et sanguinem, sed in corpus sine sanguine veniente in usum potus
              fidelium. Causa autem quare divisim sanguis a corpore consecratur, cum nunc non sit
              divisus, potest sumi ex usu ad quem est sacramentum, quia manducatio in cibo et potu
              consistit; et ex eo quod per sacramentum repraesentatur, quia in passione sanguis
              Christi a corpore divisus fuit.</p>
            <p xml:id="ta-l4d8q2-d1e825">Ad secundum dicendum, quod duae formae in hoc sacramento non pertinent ad unum
              sacramentum quasi unam formam constituant, sicut ex diversis dictionibus constituitur
              una forma; sed pertinent ad unum sacramentum mediantibus diversis partibus hujus
              sacramenti; et ideo utraque habet seorsum effectum suum supra partem ad quam
              ordinatur.</p>
            <p xml:id="ta-l4d8q2-d1e828">Ad tertium dicendum, quod tres immersiones referuntur ad unum characterem, qui est
              res et sacramentum in Baptismo; sed diversae formae referuntur ad diversa, quae sunt
              res et sacramentum hic; et ideo non est simile.</p>
          </div>
          <div xml:id="ta-l4d8q2-Dd1e832">
            <head xml:id="ta-l4d8q2-Hd1e834">Quaestiuncula 2</head>
            <p xml:id="ta-l4d8q2-d1e837">Ad secundam quaestionem dicendum, quod secundum statutum Concilii Toletani, si
              sacerdos impeditur ut coeptum Missarum officium explere non possit, alius sacerdos
              debet explere quod ille inchoavit, ita quod incipiat sequens sacerdos ubi primus
              dimisit, si sciatur: si autem nesciatur, debet a capite incipere: non enim dicitur
              iteratum quod nescitur esse factum. Nec aliquid per hoc derogatur unitati sacramenti:
              quia omnes unum sumus in Christo propter fidei unitatem. Secundum tamen Innocentium
              tertium consultius est ut illa hostia jam consecrata seorsum posita, super aliam
              deinceps totum officium iteretur.</p>
            <p xml:id="ta-l4d8q2-d1e840">Et per hoc patet solutio ad objecta.</p>
          </div>
          <div xml:id="ta-l4d8q2-Dd1e844">
            <head xml:id="ta-l4d8q2-Hd1e846">Quaestiuncula 3</head>
            <p xml:id="ta-l4d8q2-d1e849">Ad tertiam quaestionem dicendum, quod quidam dixerunt quod verba ista, in quibus
              forma consistit, ut dictum est, si per se dicantur sine aliis, non faciunt
              conversionem, ad minus sine illis quae sunt in canone Missae. Sed hoc non videtur
              probabile: quia secundum Augustinum, <quote xml:id="ta-l4d8q2-Qd1e851">accedit verbum ad elementum, et fit
                sacramentum</quote>. Verbum autem quo accedente ad elementum fit sacramentum, a
              sanctis dicitur esse verbum salvatoris; unde alia sunt de solemnitate sacramenti, non
              de necessitate. Et ideo cum aliis dicendum est quod in his verbis sine aliis potest
              confici corpus Christi, quamvis graviter peccaret qui hoc faceret. Et quod haec opinio
              sit verior, patet ex hoc quod non sit idem canon Missae apud omnes, et secundum
              diversa tempora, diversa sunt in canone Missae superaddita.</p>
            <p xml:id="ta-l4d8q2-d1e855">Ad primum ergo dicendum, quod ad sacramentum requiritur intentio faciendi quod facit
              Ecclesia in essentialibus sacramento, non autem in his quae pertinent ad decorem vel
              solemnitatem sacramenti, sicut in Baptismo patet.</p>
            <p xml:id="ta-l4d8q2-d1e858">Ad secundum dicendum, quod ex ipsa intentione proferentis possunt verba formae ad
              personam Christi referri, etiam verbis aliis non praemissis, si sacerdos verba
              praedicta in persona Christi dicere intenderet.</p>
            <p xml:id="ta-l4d8q2-d1e861">Ad tertium dicendum, quod Baptismus est sacramentum necessitatis; et ideo concessum
              est ut imminente necessitatis articulo possit aliquis baptizare sine solemnitate ab
              Ecclesia instituta. Secus autem est de hoc sacramento: quia alicui in necessitate
              constituto sufficeret spiritualiter manducare, si sacramentaliter manducare non
              posset; et ideo in nullo casu a peccato excusaretur.</p>
          </div>
        </div>
        <div xml:id="ta-l4d8q2-Dd1e866">
          <head xml:id="ta-l4d8q2-Hd1e868">Expositio textus</head>
          <p xml:id="ta-l4d8q2-d1e871"><quote xml:id="ta-l4d8q2-Qd1e872">Post sacramentum Baptismi et confirmationis sequitur Eucharistiae
              sacramentum</quote>. Videtur quod male ordinet. Quia quod est per essentiam, prius est
            quam id quod est per participationem. In hoc autem sacramento continetur Christus per
            essentiam, in aliis vero per participationem suae virtutis. Ergo hoc sacramentum ante
            omnia alia determinare debuit. Praeterea, Dionysius aliter ordinat. Prius enim de
            Baptismo, et postea de Eucharistia, et postea de chrismate determinat. Ergo videtur quod
            Magister hic ordinem pervertat. Et dicendum ad primum, quod sacramenta sunt ordinata ad
            usum fidelium; unde ordo sacramentorum non attenditur secundum contentorum ordinem sed
            secundum quod veniunt in usum fidelium; et ideo Baptismus ante Eucharistiam ab omnibus
            ponitur. Ad secundum dicendum, quod Dionysius determinat de sacramentis secundum quod
            sunt actiones hierarchicae, ut supra, dist. 2, qu. 1, art. 2 in corp., dictum est; et
            ideo ordinem sacramentorum attendit, secundum quod per ea distinguuntur personae, ut in
            hierarchia et ordine. Et quia Eucharistia non importat aliquam distinctionem supra
            Baptismum, cum ex hoc ipso quod baptizatur aliquis, ad Eucharistiae perceptionem
            deputetur; confirmatio autem addit; ideo praemittit Eucharistiam confirmationi, sicut
            commune ad proprium. Magister autem determinat de sacramentis secundum quod sacramenta
            sunt medicinae quaedam sanctificantes; et ideo secundum ordinem sanctificationum ordinat
            sacramenta; et quia amplioris sanctificationis est Eucharistia quam confirmatio; ideo
            postremo de ea determinat. <quote xml:id="ta-l4d8q2-Qd1e875">Intelligi datur antiquiora esse sacramenta
              Christianorum quam Judaeorum</quote>. Videtur hoc esse falsum: quia hoc sacramentum
            quo ad rem non fuit ante adventum Christi; quo ad speciem autem et ritum fuerunt
            sacrificia, quae erant sacramenta Judaeorum, etiam ante Melchisedech. Et dicendum, quod
            loquitur quantum ad figuram hujus sacramenti per similitudinem speciei et ritus.
            Sacramenta autem quae in lege naturae fiebant, non erant figurae sacramentorum veteris
            legis, sed magis passionis Christi. <quote xml:id="ta-l4d8q2-Qd1e878">Consecratio quibus fit verbis?</quote> et
            cetera. Videtur falsum esse quod dicit: quia non dicitur: accipite et edite, sed
              <quote xml:id="ta-l4d8q2-Qd1e881">manducate</quote>; et praeterea hoc non est de forma, ut dictum est supra, qu.
            2, art. 2. Item non dicitur: hic est sanguis meus, sed: <quote xml:id="ta-l4d8q2-Qd1e884">hic est calix sanguinis
              mei</quote>. Et dicendum, quod Magister non intendit hic definite ponere verba quibus
            fit consecratio, sed explanare quod verbis domini fit; non tamen in omnibus verbis quae
            ipse ponit, nec eisdem numero, sed eisdem quo ad sensum. <quote xml:id="ta-l4d8q2-Qd1e887">Per reliqua autem omnia
              quae dicuntur, laus Deo defertur</quote>. Sciendum, quod eorum quae in officio Missae
            dicuntur, quaedam dicuntur per sacerdotem, quaedam per ministros, quaedam a toto choro.
            Ea quidem quibus populus immediate ordinatur ad Deum, per sacerdotes tantum dicuntur,
            qui sunt mediatores inter populum et Deum; quorum quaedam dicuntur publice, spectantia
            ad totum populum, in cujus persona ipse solus ea Deo proponit, sicut orationes et
            gratiarum actiones; quaedam privatim, quae ad officium ipsius tantum spectant, ut
            consecrationes, et hujusmodi orationes quas ipse pro populo facit; tamen in persona
            populi orans etiam in omnibus praemittit: <quote xml:id="ta-l4d8q2-Qd1e891">dominus vobiscum</quote>, ut mens
            populi Deo conjungatur ad ipsum per intentionem erecti. Et quia populus in his quae ad
            Deum sunt, sacerdotem ducem habet, ideo in fine cujuslibet orationis populus consentit
            respondens: <quote xml:id="ta-l4d8q2-Qd1e894">amen</quote>; unde et omnis sacerdotis oratio alte terminatur, etiam
            si privatim fiat. Ad ea vero quae per ministerium aliorum divinitus sunt tradita, per
            ministros altaris populus ordinatur. Ea vero quae ad dispositionem populi pertinent,
            chorus prosequitur: quorum quaedam a sacerdote inchoantur, quae ad ea pertinent quae
            rationem humanam excedunt, quasi divinitus accepta: quaedam chorus per seipsum, quibus
            illa declarantur quae rationi sunt consona. Item quaedam pertinent ad populum ut
            praeparatoria ad divina percipienda; et haec a choro praemittuntur his quae a ministris
            et sacerdote dicuntur; quaedam vero ex perceptione divinorum in populo causata; et haec
            sequuntur. His ergo visis, sciendum est, quod quia omnis nostra operatio a Deo inchoata,
            circulariter in ipsum terminari debet; ideo Missae officium incipit ab oratione, et
            terminatur in gratiarum actione. Unde tres habet partes principales; scilicet principium
            orationis quod durat usque ad epistolam; medium celebrationem ipsam quae durat usque ad
            postcommunionem; et finem gratiarum actionis exinde usque in finem. Prima pars duo
            continet; scilicet populi praeparationem ad orationem, et ipsam orationem. Praeparatur
            autem populus ad orationem tripliciter. Primo per devotionem, quae excitatur in
            introitu; unde et sumitur ex aliquo pertinente ad solemnitatem, in cujus devotionem
            populus congregatur, et etiam adjungitur Psalmus. Secundo humilitatem, quae fit per
              <quote xml:id="ta-l4d8q2-Qd1e897">kyrie eleison</quote>, quia misericordiam petens miseriam profitetur; et
            dicitur novies propter novem choros Angelorum, vel propter fidem Trinitatis, secundum
            quod quaelibet persona in se consideratur et in ordine ad alias. Tertio per rectam
            intentionem, quae ad caelestem patriam et gloriam dirigenda est, quae omnem rationem
            humanam excedit; et hoc fit per <quote xml:id="ta-l4d8q2-Qd1e900">gloria in excelsis</quote>, quod chorus
            prosequitur sacerdote inchoante; et ideo non dicitur nisi in solemnitatibus quae nobis
            caelestem solemnitatem repraesentant; in officiis vero luctus omnino intermittitur.
            Deinde sequitur oratio ad Deum pro populo fusa, quam sacerdos publice proponit praemisso
              <quote xml:id="ta-l4d8q2-Qd1e903">dominus vobiscum</quote>, quod sumitur de Ruth 2. Pontifex autem dicit:
              <quote xml:id="ta-l4d8q2-Qd1e906">pax vobis</quote>, gerens typum Christi qui his verbis discipulos post
            resurrectionem allocutus est, Joan. 20. Secunda autem pars principalis tres partes
            continet. Prima est populi instructio usque ad offertorium; secunda, materiae oblatio
            usque ad praefationem; tertia, sacramenti consummatio usque ad post communionem.
            Instructio autem populi fit per verbum Dei, quod quidem a Deo per ministros suos ad
            populum pervenit; et ideo ea quae ad instructionem plebis pertinent, non dicuntur a
            sacerdote, sed a ministris. Ministerium autem verbi Dei est triplex. Primum
            auctoritatis, quod competit Christo qui dicitur minister, Rom. 15, de quo dicitur Matth.
            7, 29: <quote xml:id="ta-l4d8q2-Qd1e910">erat autem in potestate docens</quote>. Secundum manifestae veritatis quae
            competit praedicatoribus novi testamenti, de quo dicitur 2 Corinth. 3, 6: <quote xml:id="ta-l4d8q2-Qd1e913">qui et
              idoneos nos fecit ministros</quote> et cetera. Tertium figurationis, quod competit
            praedicatoribus veteris testamenti; et ideo doctrinam Christi proponit diaconus. Et quia
            Christus non solum est homo, sed Deus; ideo diaconus praemittit: <quote xml:id="ta-l4d8q2-Qd1e916">dominus
              vobiscum</quote>, ut ad Christum quasi ad Deum homines attentos faciat. Doctrina vero
            praedicatorum novi testamenti proponitur per subdiaconos. Nec obstat quod aliquando ab
            eis legitur loco epistolae aliquid de veteri testamento, quia praedicatores novi
            testamenti etiam vetus praedicant. Doctrina vero praedicatorum veteris testamenti per
            inferiores ministros legitur non semper, sed illis diebus quibus praecipue configuratio
            novi et veteris testamenti designatur, ut in jejuniis quatuor temporum, et quando aliqua
            celebrantur quae in veteri lege figurata sunt, sicut passio, nativitas, Baptismus, et
            aliquod hujusmodi. Et quia utraque doctrina ordinat ad Christum, et eorum qui praeibant,
            et eorum qui sequebantur; ideo doctrina Christi postponitur quasi finis. Ex doctrina
            autem ordinante ad Christum duplex effectus populo provenit, quibus etiam homo
            praeparatur ad doctrinam Christi: scilicet profectus virtutum, qui per graduale
            insinuatur: dicitur enim a gradu quo ascenditur de virtute in virtutem, vel a gradibus
            altaris ante quos dicitur; et exultatio habita de aeternorum spe, quod insinuat
              <quote xml:id="ta-l4d8q2-Qd1e919">alleluja</quote>; unde et replicatur propter stolam animae et corporis. In
            diebus vero et officiis luctus intermittitur, et loco ejus, tractus ponitur, qui
            asperitate vocum et prolixitate verborum praesentis miseriae incolatum insinuat. Tempore
            autem resurrectionis duplex <quote xml:id="ta-l4d8q2-Qd1e922">alleluja</quote> dicitur propter gaudium
            resurrectionis capitis, et membrorum. Effectus autem evangelicae doctrinae est fidei
            confessio; quae quia supra rationem est, a sacerdote inchoatur symbolum fidei et chorus
            prosequitur, nec dicitur nisi in illis solemnitatibus de quibus fit mentio in symbolo,
            sicut de nativitate, resurrectione, de apostolis, qui fidei fundatores extiterunt, ut 1
            Corinth. 3, 10: <quote xml:id="ta-l4d8q2-Qd1e925">ut sapiens architectus fundamentum posui</quote>. Deinde sequitur
            secunda pars partis secundae principalis quae pertinet ad materiae consecrandae
            oblationem; et haec tria continet. Praemittitur enim offerentium exultatio, quasi
            praeparatoria, in offertorio, quia <quote xml:id="ta-l4d8q2-Qd1e929">hilarem datorem diligit Deus</quote>, 2
            Corinth. 9, 7: exprimitur ipsa oblatio dum dicitur: <quote xml:id="ta-l4d8q2-Qd1e932">suscipe sancta
              Trinitas</quote>: petitur oblationis acceptatio per orationes secreto dictas, quia hoc
            sacerdotis tantum est Deum oblationibus placare: ad quam orationem sacerdos per
            humilitatem se praeparat dicens: <quote xml:id="ta-l4d8q2-Qd1e935">in spiritu humilitatis et in animo contrito
              suscipiamur a te domine</quote>. Et quia haec tria praedicta exigunt mentis erectionem
            ad Deum, ideo omnibus tribus praemittitur: <quote xml:id="ta-l4d8q2-Qd1e938">dominus vobiscum</quote>, loco cujus
            quando oratio secreta facienda est, dicitur: <quote xml:id="ta-l4d8q2-Qd1e941">orate fratres</quote>. Tertia pars
            secundae principalis partis, quae ad sacramenti perceptionem pertinet, tria continet.
            Primo praeparationem; secundo sacramenti perfectionem, ibi: <quote xml:id="ta-l4d8q2-Qd1e944" source="http://scta.info/resource/mnvhfy-d1e53-d1e99">te igitur</quote>
            etc., tertio sacramenti susceptionem, ibi: <quote xml:id="ta-l4d8q2-Qd1e948">oremus. Praeceptis salutaribus moniti,
            et divina institutione formati audemus dicere</quote>. Praeparatio autem populi et
            ministrorum et sacerdotis ad tantum sacramentum fit per devotam Dei laudem; unde in
            praefatione, in qua fit dicta praeparatio, tria continentur. Primo populi excitatio ad
            laudem, ubi sacerdos praemisso <quote xml:id="ta-l4d8q2-Qd1e951">dominus vobiscum</quote>, quod ad totam hanc
            tertiam partem referendum est, inducit ad mentis erectionem, dicens: <quote xml:id="ta-l4d8q2-Qd1e954">sursum
              corda</quote>, et ad gratiarum actionem, dicens: <quote xml:id="ta-l4d8q2-Qd1e957">gratias agamus domino Deo
              nostro</quote>. Secundo Deum implorat ad laudem suscipiendum, ostendens laudis
            debitum, dicens: <quote xml:id="ta-l4d8q2-Qd1e960">vere dignum</quote>, ratione dominii (unde subdit: <quote xml:id="ta-l4d8q2-Qd1e963">domine
              sancte); justum</quote> ratione paternitatis (unde subdit: <quote xml:id="ta-l4d8q2-Qd1e967">pater omnipotens);
              aequum</quote>, ratione deitatis (unde subdit: <quote xml:id="ta-l4d8q2-Qd1e970">aeterne Deus</quote>);
              <quote xml:id="ta-l4d8q2-Qd1e973">salutare</quote>, ratione redemptionis (unde subdit: <quote xml:id="ta-l4d8q2-Qd1e976">per Christum
              dominum nostrum</quote>). Quandoque vero adjungitur aliqua alia laudis materia
            secundum congruentiam solemnitatis, sicut: <quote xml:id="ta-l4d8q2-Qd1e979">et te in assumptione beatae Mariae
              semper virginis collaudare</quote>; etiam proponens laudis exemplum: <quote xml:id="ta-l4d8q2-Qd1e982">per quem
              majestatem tuam laudant Angeli</quote>. Tertio populus laudes exsolvit divinitatis,
            assumens Angelorum verba: <quote xml:id="ta-l4d8q2-Qd1e986">sanctus, sanctus, sanctus dominus Deus
              exercituum</quote>, Isa. 6, 3, et humanitatis Christi, assumens verba puerorum, Matth.
            21, 10: <quote xml:id="ta-l4d8q2-Qd1e989">benedictus qui venit in nomine domini</quote>. Illa autem pars quae
            perfectionem sacramenti continet, in tres dividitur, secundum tria quae sunt de
            integritate hujus sacramenti: scilicet aliquid quod est sacramentum tantum; aliquid quod
            est res et sacramentum; aliquid quod est res tantum. In prima igitur parte continetur
            benedictio oblatae materiae, quae est tantum sacramentum; in secunda corporis et
            sanguinis Christi consecratio, quod est res et sacramentum, ibi: <quote xml:id="ta-l4d8q2-Qd1e992">quam
              oblationem</quote>; in tertia, effectus sacramenti postulatio quod est res tantum,
            ibi: <quote xml:id="ta-l4d8q2-Qd1e995">supra quae propitio ac sereno vultu respicere digneris</quote>. Circa primum
            duo facit sacerdos: primo petit oblationis benedictionem, quae dicitur donum a Deo nobis
            datum, munus Deo a nobis oblatum, sacrificium ad nostram salutem a Deo sanctificatum;
            secundo petit offerentibus, sive pro quibus offertur, salutem, ibi: <quote xml:id="ta-l4d8q2-Qd1e998">in primis
              quae tibi offerimus</quote> et cetera. Ubi tria facit: primo commemorat eos pro quorum
            utilitate offertur hostia tam quantum ad generalem statum Ecclesiae, quam quantum ad
            personas speciales, ibi: <quote xml:id="ta-l4d8q2-Qd1e1001">memento</quote>; secundo commemorat eos in quorum
            offertur reverentia, ibi: <quote xml:id="ta-l4d8q2-Qd1e1005">communicantes</quote>; et ponitur virgo quae Christum
            in templo obtulit, apostoli qui ritum offerendi nobis tradiderunt, et martyres qui
            seipsos Deo obtulerunt, non autem confessores, quia de iis antiquitus non solemnizabat
            Ecclesia, vel quia non sunt passi sicut Christus, cujus passionis memoriale est hoc
            sacramentum: tertio concluditur expresse quid per oblationem hostiae impetrandum
            petatur, ibi: <quote xml:id="ta-l4d8q2-Qd1e1008">hanc igitur oblationem</quote> et cetera. <quote xml:id="ta-l4d8q2-Qd1e1011">Quam
              oblationem</quote> et cetera. Haec pars ad consecrationem pertinet, quae tria
            continet: primo imploratur consecrantis virtus; secundo perficitur consecratio, ibi:
              <quote xml:id="ta-l4d8q2-Qd1e1014">qui pridie quam pateretur, accepit panem</quote>; tertio exponitur rei
            consecratae commemoratio, ibi: <quote xml:id="ta-l4d8q2-Qd1e1017">unde et memores</quote> et cetera. Verba autem
            illa quae ibi dicuntur: <quote xml:id="ta-l4d8q2-Qd1e1020">benedictam, adscriptam, ratam, rationabilem,
              acceptabilemque</quote>, possunt referri uno modo ad hoc quod est res contenta in hoc
            sacramento, scilicet Christum, qui est hostia benedicta ab omni macula peccati immunis;
            adscripta, idest praefigurata figuris veteris testamenti, et praedestinatione divina
            praeordinata; rata, quia non transitoria; rationabilis, propter congruitatem ad
            placandum; acceptabilis, propter efficaciam. Alio modo possunt referri ad ipsam hostiam,
            quae est sacramentum tantum; quam petit fieri benedictam, ut Deus eam consecret, et ut
            confirmet quantum ad memoriam; adscriptam, quantum ad propositum immobile; ratam, ut
            ante acceptet; rationabilem, quantum ad judicium rationis; acceptabilem, quantum ad
            beneplacitum voluntatis. Tertio modo possunt referri ad effectum; unde dicit,
            benedictam, per quam benedicimur; adscriptam, per quam in caelis ascribamur; ratam, per
            quam in membris Christi censeamur; rationabilem, per quam a bestiali sensu eruamur;
            acceptabilem, per quam Deo accepti simus. <quote xml:id="ta-l4d8q2-Qd1e1024">Supra quae propitio ac sereno vultu
              respicere digneris</quote>. Hic petit sacerdos sacramenti effectum; et primo effectum
            gratiae; secundo effectum gloriae, ibi: <quote xml:id="ta-l4d8q2-Qd1e1027">memento etiam domine famulorum
              famularumque tuarum</quote>. Circa primum duo facit: primo petit acceptari
            sacramentum, quod est gratiae causa; secundo petit dari gratiae donum, ibi:
              <quote xml:id="ta-l4d8q2-Qd1e1030">supplices te rogamus</quote>; cujus expositio infra, dist. 33, ponetur.
            Effectum autem gloriae primo petit jam mortuis, ibi, <quote xml:id="ta-l4d8q2-Qd1e1033">memento</quote>, secundo
            adhuc vivis, ibi: <quote xml:id="ta-l4d8q2-Qd1e1036">nobis quoque peccatoribus</quote>. Completur autem canon Missae
            more aliarum orationum in Christo, ibi: <quote xml:id="ta-l4d8q2-Qd1e1039">per Christum dominum nostrum</quote>, per
            quem hoc sacramentum originem habet et quantum ad substantiam; unde dicit,
              <quote xml:id="ta-l4d8q2-Qd1e1043">creas</quote> propter esse naturae; <quote xml:id="ta-l4d8q2-Qd1e1046">sanctificas, propter esse
              sacramenti: et quantum ad virtutem; unde dicit, vivificas</quote>, propter effectum
            gratiae, quae est vita animae; <quote xml:id="ta-l4d8q2-Qd1e1049">benedicis</quote>, propter gratiae augmentum; et
            quantum ad operationem, sive usum; unde dicit: <quote xml:id="ta-l4d8q2-Qd1e1052">et praestas nobis. Oremus.
              Praeceptis salutaribus moniti, et divina institutione formati audemus dicere</quote>.
            Hic ponitur sacramenti perceptio, ad quam praemittitur praeparatio communis et
            specialis. Communis triplex: primo enim ponitur sacramenti petitio in oratione dominica,
            in qua dicitur: <quote xml:id="ta-l4d8q2-Qd1e1055">panem nostrum quotidianum da nobis hodie</quote>; secundo
            percipientium expiatio per orationem sacerdotis: <quote xml:id="ta-l4d8q2-Qd1e1058">libera nos</quote>; tertio pacis
            adimpletio, ibi: <quote xml:id="ta-l4d8q2-Qd1e1062">pax domini</quote>. Hoc enim sacramentum est sanctitatis et
            pacis; et quia pax Christi exsuperat omnem sensum, ideo pacis petitio a sacerdote
            inchoatur, cum dicit <quote xml:id="ta-l4d8q2-Qd1e1065">pax domini</quote>, et a choro completur, cum dicitur,
              <quote xml:id="ta-l4d8q2-Qd1e1068">agnus Dei</quote>; et sic tria a sacerdote incepta prosequitur, scilicet,
              <quote xml:id="ta-l4d8q2-Qd1e1071">gloria in excelsis</quote>, quod pertinet ad spem; <quote xml:id="ta-l4d8q2-Qd1e1074">credo in unum
              Deum</quote>, quod pertinet ad fidem; <quote xml:id="ta-l4d8q2-Qd1e1077">pax domini</quote>, quod pertinet ad
            caritatem. Petit autem populus misericordiam quantum ad amotionem mali contra miseriam
            culpae et poenae, et pacem quantum ad consecutionem omnis boni; unde ter <quote xml:id="ta-l4d8q2-Qd1e1081">agnus
              Dei</quote>, dicitur. Praeparatio autem specialis sacerdotis sumentis fit per
            orationes quas privatim dicit, <quote xml:id="ta-l4d8q2-Qd1e1084">domine Jesu Christe</quote>, et si quae aliae
            sunt. Tertia pars principalis est gratiarum actionis; et continet duo: rememorationem
            accepti beneficii in cantu antiphonae post communionem, et gratiarum actionem in
            oratione, quam sacerdos prosequitur, ut conformiter finis Missae principio respondeat.
            Sciendum autem, quod in officio Missae, ubi passio repraesentatur, quaedam continentur
            verba Graeca, sicut, <quote xml:id="ta-l4d8q2-Qd1e1087">kyrie eleison</quote>, idest domine miserere: quaedam
            Hebraica, sicut <quote xml:id="ta-l4d8q2-Qd1e1090">alleluja</quote>, idest laudate Deum; <quote xml:id="ta-l4d8q2-Qd1e1093">Sabaoth</quote>,
            idest exercituum; <quote xml:id="ta-l4d8q2-Qd1e1096">hosanna</quote>, salva obsecro; <quote xml:id="ta-l4d8q2-Qd1e1100">amen</quote>, idest
            vere, vel fiat: quaedam Latina, quae patent: quia his tribus linguis scriptus est
            titulus crucis Christi, Joan. 19.</p>
        </div>
      </div>
    </body>
  </text>
</TEI>