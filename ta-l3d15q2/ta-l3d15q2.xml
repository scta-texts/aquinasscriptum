<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum III, Distinctio 15, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Librum III, Distinctio 15, Quaestio 2</title>
          <date when="2016-03-12">March 12, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-12">March 12, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="56va"/>
      </div>
    </front>
    <body>
      <div xml:id="ta-l3d15q2">
        <head xml:id="ta-l3d15q2-Hd1e97">Librum III, Distinctio 15, Quaestio 2</head>
        <div xml:id="ta-l3d15q2-Dd1e100">
          <head xml:id="ta-l3d15q2-Hd1e102">Prooemium</head>
          <p xml:id="ta-l3d15q2-d1e105">Deinde quaeritur de passionibus quas assumpsit ex parte animae; et circa hoc quaeruntur
            tria: 1 si anima Christi fuerit passibilis, et cujus proprie sit pati; 2 de passionibus
            animalibus quae consequuntur ex interiori apprehensione, ut tristitia, et hujusmodi; 3
            de passionibus quae sunt secundum sensum corporalem, sicut est dolor.</p>
        </div>
        <div xml:id="ta-l3d15q2-Dd1e109" type="articulus">
          <head xml:id="ta-l3d15q2-Hd1e111">Articulus 1</head>
          <head xml:id="ta-l3d15q2-Hd1e114">Utrum corpus pati possit</head>
          <div xml:id="ta-l3d15q2-Dd1e117">
            <head xml:id="ta-l3d15q2-Hd1e119">Quaestiuncula 1</head>
            <p xml:id="ta-l3d15q2-d1e122">Ad primum sic proceditur. Videtur, quod omne corpus possit pati. Omne enim quod
              movetur, patitur: quia motus in eo quod movetur est passio, ut dicitur in 3 Phys. Sed
              omne corpus movetur. Ergo omne corpus patitur.</p>
            <p xml:id="ta-l3d15q2-d1e125">Praeterea, omne quod recipit, patitur, cum pati dicatur a patim, quod est recipere.
              Sed corpora caelestia aliquid recipiunt, scilicet illuminationem. Ergo patiuntur: ergo
              et alia multo magis quae sunt sub eis.</p>
            <p xml:id="ta-l3d15q2-d1e128">Praeterea, omne quod est potentius, natum est agere in minus potens. Sed omni corpore
              est aliquid potentius, et omni substantia creata. Ergo omnis creaturae est pati.</p>
            <p xml:id="ta-l3d15q2-d1e131">Sed contra, omne passibile est corruptibile, quia passio magis facta abjicit a
              substantia, ut dicitur Topic., Lib. 6. Sed non omne corpus est corruptibile. Ergo non
              omne corpus est passibile.</p>
            <p xml:id="ta-l3d15q2-d1e135">Praeterea, sicut dicitur in 1 de generatione, omne agens est contrarium patienti. Sed
              non omne corpus habet contrarium. Ergo non etiam omne patitur.</p>
          </div>
          <div xml:id="ta-l3d15q2-Dd1e139">
            <head xml:id="ta-l3d15q2-Hd1e141">Quaestiuncula 2</head>
            <p xml:id="ta-l3d15q2-d1e144">Ulterius. Quaeritur, utrum anima sit passibilis; et videtur quod non. Sicut etiam
              formae est agere, ita materiae est pati. Sed anima non est composita ex materia, ut in
              1 Lib., distinct. 8, qu. 5, art. 2, dictum est. Ergo non potest pati.</p>
            <p xml:id="ta-l3d15q2-d1e147">Si dicatur, quod patitur per accidens ad passionem corporis; contra. Passionis
              terminus est corruptio. Sed anima non corrumpitur corrupto corpore. Ergo etiam non
              patitur corpore patiente.</p>
            <p xml:id="ta-l3d15q2-d1e150">Praeterea, ex hoc anima movetur per accidens localiter ad motum corporis, quia est in
              loco corporis per accidens. Sed nullo modo habet qualitatem corpoream, neque per se
              neque per accidens. Ergo nullo modo alteratur, corpore per accidens alterato. Sed
              passio proprie dicitur in motu alterationis, ut dicitur. Ergo anima non patitur per
              accidens passo corpore.</p>
            <p xml:id="ta-l3d15q2-d1e153">Sed contra, ad motum totius, per accidens movetur pars. Sed anima est pars totius
              compositi, quod patitur. Ergo et ipsa aliquo modo patitur.</p>
          </div>
          <div xml:id="ta-l3d15q2-Dd1e157">
            <head xml:id="ta-l3d15q2-Hd1e159">Quaestiuncula 3</head>
            <p xml:id="ta-l3d15q2-d1e162">Ulterius. Videtur quod anima Christi non possit pati. Quia nihil est dignius quam
              anima Christi. Sed agens est dignius patiente, secundum Augustinum. Ergo anima Christi
              non fuit passibilis.</p>
            <p xml:id="ta-l3d15q2-d1e165">Praeterea, virtus reddit animam quietam a passionum tumultibus; et quanto virtus est
              perfectior, tanto passiones in animam minus dominantur. Sed in Christo fuit
              perfectissima virtus. Ergo nullo modo fuit in anima ejus passio.</p>
            <p xml:id="ta-l3d15q2-d1e168">Praeterea, impassibilitas est de ratione beatitudinis; unde ponitur inter dotes
              corporis. Sed anima Christi fuit beata. Ergo non fuit passibilis.</p>
            <p xml:id="ta-l3d15q2-d1e171">Sed contra. Joannes Damascenus dicit, quod anima corpori inciso compatitur et dolet;
              et hoc est, quia unitur corpori passibili. Sed anima Christi conjuncta est corpori
              passibili. Ergo anima ejus fuit passibilis: quia nihil compatitur quod non est
              passibile.</p>
            <p xml:id="ta-l3d15q2-d1e175">Praeterea, Christus assumpsit in natura nostra defectus qui totam naturam
              consequuntur, qui imperfectionem gratiae non important. Sed passibilitas animae est
              hujusmodi. Ergo Christus passibilem animam assumpsit.</p>
            <p xml:id="ta-l3d15q2-d1e178">Praeterea, Christus venit magis curare defectus animae in nobis quam defectus
              corporis. Sed ipse suscepit naturam passibilem, ut impassibilitatem nobis acquireret.
              Ergo debuit assumere animam passibilem, ut per hoc impassibilitatem animae
              acciperemus.</p>
          </div>
          <div xml:id="ta-l3d15q2-Dd1e183">
            <head xml:id="ta-l3d15q2-Hd1e185">Quaestiuncula 1</head>
            <p xml:id="ta-l3d15q2-d1e188">Respondeo dicendum, ad primam quaestionem, quod cum dicit Damascenus, quod passio est
              motus ab uno in aliud, non quilibet motus est passio, sed solum alteratio, proprie
              loquendo, ut dicit philosophus: quia in hoc solo motu aliquid a re abjicitur et
              aliquid imprimitur, quod est de ratione passionis. Motus enim localis est secundum id
              quod est extra rem, quod est locus; motus autem augmenti est secundum hoc quod ex eo
              quod jam est, scilicet nutrimento, producitur augmentatum in majorem quantitatem. Ad
              hoc autem quod sit alteratio, requiritur ex parte alterati quod sit res per se
              subsistens (aliter enim subjectum motus esse non posset), et quod sit corpus (quia
              solum tale movetur, ut in 5 Physic., text. 32, probatur), et ulterius quod habeat
              naturam contrarietati subjectam, quia alteratio est motus inter contrarias qualitates.
              Ex parte vero terminorum alterationis requiritur quod una qualitate expulsa, alia
              introducatur: sic enim de qualitate in qualitatem transitur. Sed ulterius ad rationem
              passionis requiritur quod qualitas introducta sit extranea, et qualitas abjecta sit
              connaturalis: quod contingit ex hoc quod passio importat quamdam victoriam agentis
              super patiens: omne autem quod vincitur, quasi trahitur extra terminos proprios ad
              terminos alienos; et ideo alterationes quae contingunt praeter naturam alterati, magis
              proprie dicuntur passiones, sicut aegrotationes quam sanationes, sicut patet per
              Damascenum et per philosophum. Unde patet quod illorum corporum tantum est proprie
              pati quae possunt extra naturam suam trahi; et haec sunt corruptibilia.</p>
            <p xml:id="ta-l3d15q2-d1e191">Ad primum ergo dicendum, quod non omne moveri est pati, nisi communiter et large
              loquendo, sicut etiam omne moveri quoddam corrumpi est, secundum Augustinum, et
              secundum philosophum, 8 Physic.</p>
            <p xml:id="ta-l3d15q2-d1e194">Ad secundum dicendum, quod in illuminatione non abjicitur aliqua qualitas, sed tantum
              recipitur: et ideo non est passio.</p>
            <p xml:id="ta-l3d15q2-d1e197">Ad tertium dicendum, quod Deus qui est superior omni substantia creata, influit rebus
              ad perfectionem naturae ipsarum; et ideo secundum quod ab ipso recipiunt, non dicuntur
              proprie pati; neque secundum quod corporalia a quibuscumque spiritualibus
              recipiunt.</p>
          </div>
          <div xml:id="ta-l3d15q2-Dd1e201">
            <head xml:id="ta-l3d15q2-Hd1e203">Quaestiuncula 2</head>
            <p xml:id="ta-l3d15q2-d1e206">Ad secundam quaestionem dicendum, quod ex dictis de facili potest patere qualiter in
              anima possit esse passio. Quia cum anima sit quid incorporeum, sibi proprie non
              accidit pati, nisi secundum quod corpori applicatur. Applicatur autem corpori et
              secundum essentiam suam, secundum quod est forma corporea, et secundum operationem
              suarum potentiarum, prout est motor ejus. Secundum autem quod applicatur corpori ut
              forma, sic non consideratur ut quid subsistens, sed ut adveniens alteri: unde sic non
              patitur per se, sed per accidens, sicut aliae formae moventur motis subjectis
              compositis. In viribus autem animae quantum ad operationem applicantur corpori solum
              vires partis sensitivae et nutritivae. Sed quia operatio virium nutritivae partis est
              in movere, non in moveri; ideo secundum eas anima non patitur, sed magis agit.
              Relinquitur ergo quod pati sit proprie animae secundum partem sensitivam, ut dicitur
              in 7 Phys. Sed quia hujusmodi vires non sunt subsistentes, sed formae organorum
              corporalium; ideo non dicuntur pati per se, nec anima secundum eas, sed per accidens,
              inquantum compositum patitur, ut dicitur in 1 de anima. Sed quia potentiae
              apprehensivae sensitivae sunt tantum in recipiendo speciem, quae quidem non recipitur
              in sensu per modum rei, sed per modum intentionis; ideo in operatione harum virium est
              quidem aliquo modo pati, quantum ad hoc quod sunt vires materiales, et quantum ad hoc
              quod aliquid recipitur (et propter hoc dicitur in 2 de anima text. 52, quod sentire
              est quoddam pati). Sed quia sensus non movetur a sensibili secundum conditionem
              moventis, cum forma sensibilis non recipiatur in sensu secundum esse materiale prout
              est in sensibili, sed secundum esse spirituale, quod est proprium sensui (unde non
              habet contrarietatem ad sensum, sed est perfectio ejus, nisi secundum quod excedit
              proportionem sensus); ideo non proprie dicitur pati, nisi secundum quod excellentia
              sensibilium corrumpit sensum, aut debilitat. Relinquitur ergo quod passio proprie
              dicatur secundum vires appetitivas sensitivas: quia hae vires et materiales sunt, et
              moventur a rebus secundum proprietatem rei: quia non est appetitus intentionis, sed
              ipsius rei; et secundum hoc habet res convenientiam ad animam, vel contrarietatem: et
              ideo dicit philosophus, quod passio est quam sequitur delectatio vel tristitia: et
              Remigius dicit, quod passio est motus animae per susceptionem boni vel mali. Sed quia
              accidit delectatio secundum conjunctionem convenientis et connaturalis; ideo adhuc
              magis proprie dicuntur passiones illae affectiones sensitivae ad quas sequitur
              tristitia, vel etiam quae sunt cum vehementia sive delectationis sive tristitiae, ut
              dicit philosophus 5 Metaphysic.; quia sic trahitur anima extra modum suum naturalem.
              Et sic loquimur hic de passionibus. Sed in viribus intellectivae partis, quamvis non
              sit proprie passio, quia immateriales sunt; tamen ibi est aliquid de ratione
              passionis: quia in apprehensione intellectus creati est receptio; et secundum hoc
              dicitur in 3 de anima quod intelligere est pati quoddam. In appetitu autem
              intellectivo adhuc est plus de ratione passionis: quia voluntas movetur a re secundum
              quod est bona vel mala, quae sunt conditiones rei; intellectus autem movetur secundum
              apprehensionem veri vel falsi; quae non sunt rei per se, sed secundum quod sunt in
              anima: quia bonum et malum sunt in rebus; verum et falsum sunt in anima, ut dicitur in
              6 Metaph.; unde magis recipit anima a re secundum affectum, et vehementius movetur,
              quam secundum intellectum; sicut dicit Dionysius, 2 cap. de Div. Nom., quod Hierotheus
              patiendo didicit divina, idest ex affectu circa divina in intellectum devenit. Et quia
              movetur affectus a re secundum proprietatem rei quam res habet in se ipsa, ideo per
              hunc modum contingit quod res habeat contrarietatem vel convenientiam ad animam; sed
              secundum quod apprehenditur ab intellectu, omnis res habet convenientiam, inquantum
              apprehenditur ut verum: et ideo in operatione apprehensivae semper est delectatio; in
              operatione autem affectivae est delectatio et tristitia: et sic etiam tristitia magis
              adhuc proprie dicitur passio, sicut in affectu sensibili dictum est, et similiter
              accipitur hic passio. De passione autem animae secundum quod ab igne infernali
              patitur, dicendum est in quarto libro: sic enim anima per se patitur.</p>
            <p xml:id="ta-l3d15q2-d1e209">Ad primum ergo dicendum, quod ratio illa procedit de passione proprie dicta; et
              concludit quod anima hoc modo passionis non patitur per se, sed per accidens.</p>
            <p xml:id="ta-l3d15q2-d1e212">Ad secundum dicendum, quod quamvis per corruptionem corporum, anima non corrumpatur
              simpliciter quantum ad substantiam; corrumpitur tamen compositio, secundum quam actu
              est forma corporis; et etiam vires affixae organis, ut quidam dicunt.</p>
            <p xml:id="ta-l3d15q2-d1e215">Ad tertium dicendum, quod anima dicitur esse in loco per accidens, inquantum est pars
              compositi, quod est in loco per se; et sic movetur per accidens in loco: et sic etiam
              valetudo, quae est compositi, est animae per accidens, inquantum est pars ejus; et sic
              etiam per accidens patitur ad passionem corporis.</p>
          </div>
          <div xml:id="ta-l3d15q2-Dd1e219">
            <head xml:id="ta-l3d15q2-Hd1e221">Quaestiuncula 3</head>
            <p xml:id="ta-l3d15q2-d1e224">Ad tertiam quaestionem dicendum, quod anima Christi media fuit inter divinitatem et
              carnem. Et quia beatitudo inerat illi animae ex divinitate, corpus autem ejus erat
              passibile; ideo passibilitas inerat illi animae ex parte illa qua conjungibilis erat
              corpori; beatitudo autem ex parte illa qua conjungebatur divinitati. Conjungebatur
              autem corpori dupliciter: scilicet secundum essentiam, inquantum est forma et secundum
              potentias, non tamen omnes, sed quasdam; unde anima Christi secundum essentiam tota
              patiebatur ex laesi corporis passione; sed quantum ad potentias patiebatur quidem
              passione imperfectionis, secundum operationes virium affixarum organis: secundum alias
              vero vires, quibus anima convertebatur in Deum, qualiter pateretur, dicetur infra, 3
              art.</p>
            <p xml:id="ta-l3d15q2-d1e227">Ad primum ergo dicendum, quod quamvis anima Christi nihil sit dignius, non tamen
              impedit quin per accidens possit pati alio patiente.</p>
            <p xml:id="ta-l3d15q2-d1e230">Ad secundum dicendum, quod perfecta virtus omnino non tollit animales passiones, quia
              etiam aliquando utitur eis, sicut fortitudo ira, ut dicit philosophus: sed facit ut
              nulla passio in eo surgat quae rationem impediat. In Christo autem amplius fuit: quia
              enim fuit perfecta obedientia virium inferiorum ad superiores; ideo nulla passio
              surgebat in eo nisi ex ordine rationis.</p>
            <p xml:id="ta-l3d15q2-d1e233">Ad tertium dicendum, quod anima Christi habuit utrumque statum, scilicet viatoris, et
              comprehensoris; unde secundum aliquid fuit beata, et secundum aliquid non fuit beata.
              Ex illa enim parte qua nata est anima corpori conjungi, non erat beatificata; alias ex
              anima in corpus claritas gloriae descendisset, sicut erat in aliis glorificatis; et
              ideo ex parte ista poterat pati, et habebat statum viatoris. Sed ex parte illa qua
              conjungebatur verbo per fruitionem, erat glorificata, et habebat statum
              comprehensoris.</p>
          </div>
        </div>
        <div xml:id="ta-l3d15q2-Dd1e238" type="articulus">
          <head xml:id="ta-l3d15q2-Hd1e240">Articulus 2</head>
          <head xml:id="ta-l3d15q2-Hd1e243" type="questionTitle">Utrum Christus tristitiam habuerit</head>
          <div xml:id="ta-l3d15q2-Dd1e246">
            <head xml:id="ta-l3d15q2-Hd1e248">Quaestiuncula 1</head>
            <p xml:id="ta-l3d15q2-d1e251">Ad secundum sic proceditur. Videtur quod Christus non habuerit tristitiam.
                  <ref xml:id="ta-l3d15q2-Rd1e253"><title ana="#is">Isa.</title> 42, 4,</ref> dicitur de eo: <quote xml:id="ta-l3d15q2-Qd1e258" source="http://scta.info/resource/is42_4">non erit tristis, neque turbulentus</quote>.</p>
            <p xml:id="ta-l3d15q2-d1e262">Praeterea, omnis tristitia est perturbatio quaedam. Sed in sapientem non cadit
              perturbatio. Ergo neque in Christo, qui fuit maxime sapiens, fuit tristitia. Secundam
              probat Seneca tripliciter. Primo sic. Fortius non perturbatur a debiliori. Sed virtus
              est fortior malitia. Ergo non perturbatur ab ea; nec a virtute, quia virtus non est
              virtuti contraria: ergo nullo modo. Secundo sic. Nullus perturbatur nisi de eo quod
              bonum suum perdit vel diminuit. Sed sapiens non perdit bona sua, nec ei possunt
              auferri, quae sunt bona animae, quia bona corporis non reputat sua. Ergo non
              perturbatur. Tertio sic. Quia fortuna nihil eripit nisi quod dedit. Sed non dedit
              virtutem. Ergo ipsam auferre non potest; et sic idem quod prius.</p>
            <p xml:id="ta-l3d15q2-d1e265">Praeterea, philosophus: <quote xml:id="ta-l3d15q2-Qd1e267">idem sine tristitia quam cum tristitia magis eligendum
                est</quote>. Sed Christus, cum fuerit sapientissimus, optime scivit eligere. Ergo
              non elegit aliquid pati cum tristitia.</p>
            <p xml:id="ta-l3d15q2-d1e271">Sed contra, Matth. 26, 38: <quote xml:id="ta-l3d15q2-Qd1e273" source="http://scta.info/resource/mt26_38">tristis est anima mea usque ad mortem</quote>.</p>
            <p xml:id="ta-l3d15q2-d1e278">Praeterea, fletus est signum tristitiae. Sed Christus flevit: Joan. 11. Ergo ipse
              fuit tristis.</p>
          </div>
          <div xml:id="ta-l3d15q2-Dd1e282">
            <head xml:id="ta-l3d15q2-Hd1e284">Quaestiuncula 2</head>
            <p xml:id="ta-l3d15q2-d1e287">Ulterius. Videtur quod in Christo non fuerit ira. Ira enim vitium est. Sed in Christo
              nullum fuit vitium, sed summa mansuetudo; Matth. 11, 29: <quote xml:id="ta-l3d15q2-Qd1e289" source="http://scta.info/resource/mt11_29">discite a me, quia
                mitis sum et humilis corde</quote>. Ergo in Christo non fuit ira.</p>
            <p xml:id="ta-l3d15q2-d1e293">Praeterea, sicut Gregorius dicit, ira per vitium excaecat oculum mentis, ira per
              zelum turbat. Sed in Christo oculus mentis neque excaecatus neque perturbatus fuit.
              Ergo in Christo non fuit ira.</p>
            <p xml:id="ta-l3d15q2-d1e296">Praeterea, secundum philosophum, et Damascenum, ira est appetitus vindictae. Sed
              Christus non fecit aliquid ad vindictam. Ergo in Christo non fuit ira.</p>
            <p xml:id="ta-l3d15q2-d1e299">Sed contra, in Christo fuit ira per zelum, ut patet Joan. 2. Ergo in eo fuit ira.</p>
            <p xml:id="ta-l3d15q2-d1e303">Praeterea, nulla virtus defuit Christo, nec aliqua virtutis perfectio. Sed de
              perfectione aliquarum virtutum est ira, sicut fortitudinis, ut dicitur in 3 Eth. Ergo
              in Christo fuit ira.</p>
          </div>
          <div xml:id="ta-l3d15q2-Dd1e307">
            <head xml:id="ta-l3d15q2-Hd1e309">Quaestiuncula 3</head>
            <p xml:id="ta-l3d15q2-d1e312">Ulterius. Videtur quod in Christo non fuerit timor. Timor enim maxime opponitur
              fortitudini. Sed in Christo fuit perfectissima fortitudo. Ergo in ipso non fuit
              aliquis timor.</p>
            <p xml:id="ta-l3d15q2-d1e315">Praeterea, <name ref="#Augustine">Augustinus</name> dicit, quod signum perfectionis
              est absque timore esse. Sed Christus fuit perfectissimus. Ergo in eo non fuit passio
              timoris.</p>
            <p xml:id="ta-l3d15q2-d1e321">Praeterea, si dicatur, quod timor inerat ei secundum sensualitatem; contra. Timor est
              de futuro malo. Sed sensualitas in Christo non poterat futurum comprehendere. Ergo in
              Christo non poterat esse timor, sed tantum dolor de praesenti.</p>
            <p xml:id="ta-l3d15q2-d1e324">Sed contra, Marc. 14: <quote xml:id="ta-l3d15q2-Qd1e326">coepit Jesus pavere et taedere</quote>. Ergo et
              cetera.</p>
            <p xml:id="ta-l3d15q2-d1e331">Praeterea, ejusdem est dolor et timor. Sed in Christo fuit verus dolor. Ergo et verus
              timor.</p>
          </div>
          <div xml:id="ta-l3d15q2-Dd1e336">
            <head xml:id="ta-l3d15q2-Hd1e338">Quaestiuncula 1</head>
            <p xml:id="ta-l3d15q2-d1e341">Respondeo dicendum, ad primam quaestionem, quod hic quaeritur de tristitia secundum
              quod est passio animalis in parte sensitiva; et ideo dicendum, quod quia Christus
              voluntarie assumpsit naturam nostram, ut per eam nos redimeret, ideo talem assumpsit
              qualem oportuit esse ad finem redemptionis nostrae; unde quamvis in aliis beatis per
              quamdam redundantiam ex glorificatione superiorum virium glorificentur etiam
              inferiores, et ex gloria animae descendat gloria corporis; tamen in Christo non fuit
              sic: quia gloria ejus quae inerat ei secundum fruitionem Dei, non impediebat
              passibilitatem animae ejus, secundum quod erat pars humanae naturae: et similiter
              laetitia quae inerat in superiori parte per fruitionem, non redundabat in inferiores;
              et ideo cum accidebat aliquid contrarium delectationi inferiorum partium, erat de eo
              tristitia; sed tamen aliter in ipso et in nobis: quia in nobis inferiores vires non
              sunt perfecte subjectae rationi; et ideo quandoque praeter ordinem rationis insurgunt
              in nobis passiones tristitiae, quas quidem virtus refrenat in virtuosis, sed in aliis
              etiam rationi praevalent: sed in Christo nunquam surgebat motus tristitiae nisi
              secundum dictamen superioris rationis, quando scilicet dictabat ratio quod sensualitas
              tristaretur secundum convenientiam naturae suae; et ideo non fuit in eo tristitia
              rationem pervertens, nec fuit necessaria, sed voluntaria quodammodo.</p>
            <p xml:id="ta-l3d15q2-d1e344">Ad primum ergo dicendum, quod per illam auctoritatem Isaiae excluditur a Christo
              tristitia rationem impediens.</p>
            <p xml:id="ta-l3d15q2-d1e347">Ad secundum dicendum, quod perturbari dicitur ex toto turbari; et hoc est quando
              turbatio inferioris partis ad superiorem pervenit, ut ejus ordo turbetur: et hoc non
              est in aliquo sapiente, nec in Christo fuit; et sic concludunt rationes Senecae.</p>
            <p xml:id="ta-l3d15q2-d1e350">Ad tertium dicendum, quod omnis tristitia, ut dicitur in 7 Ethic., inquantum in se
              est, fugienda est, inquantum hujusmodi: potest tamen eligi tristitia inquantum ad
              aliquod bonum ordinat, sicut tristitia poenitentis ad salutem; et ita etiam Christus
              elegit tristitiam, inquantum utilis erat ad redemptionem humani generis.</p>
          </div>
          <div xml:id="ta-l3d15q2-Dd1e354">
            <head xml:id="ta-l3d15q2-Hd1e356">Quaestiuncula 2</head>
            <p xml:id="ta-l3d15q2-d1e359">Ad secundam quaestionem dicendum, quod ira tripliciter dicitur. Quandoque enim ira
              ponitur pro habitu vel actu vitii, quod opponitur mansuetudini, quod irascibilitas
              dicitur: quod contingit ex hoc quod virtus, ut in 2 Ethic. dicitur, quandoque magis
              opponitur uni extremorum, sicut mansuetudo superfluitati irae, magis quam diminutioni;
              et ideo oppositum vitium nominatur ira: et sic ira non fuit in Christo. Alio modo
              dicitur ira voluntas vindicandi aliquod malefactum; et sic ira non est passio, proprie
              loquendo, nec est in irascibili, sed in voluntate: et sic ira est in Deo et beatis, et
              in Christo fuit. Tertio modo dicitur ira proprie quaedam passio vis irascibilis, quae
              contingit ex hoc quod vis irascibilis tendit ad destructionem alicujus quod
              apprehenditur contrarium volito vel desiderato: et si quidem sit ex ordine rationis
              insurgens, vel ordinata ratione, sic dicitur ira per zelum, et sic fuit in Christo; si
              autem sit inordinata, sic erit ira per vitium, quae in Christo nullo modo fuit.</p>
            <p xml:id="ta-l3d15q2-d1e362">Ad primum ergo dicendum, quod ratio illa procedit de ira secundum primum modum
              dicendi: sic enim opponitur mansuetudini: secundum autem quod est passio, non
              opponitur, sed est materia ejus circa quam, quia etiam mitis irascitur quando
              oportet.</p>
            <p xml:id="ta-l3d15q2-d1e365">Ad secundum dicendum, quod sicut in Christo delectatio superioris partis non tollebat
              tristitiam sensitivae partis; ita etiam et ira sensitivae partis non impediebat in
              aliquo usum rationis: quia quando divinitas permittebat unicuique partium humanitatis
              Christi agere quae sunt ei propria, ut dicit Damascenus, una pars aliam non
              impediebat, sicut in nobis accidit quod una pars impedit aliam.</p>
            <p xml:id="ta-l3d15q2-d1e368">Ad tertium dicendum, quod ira inordinata consistit in vindicta; sed ira ordinata
              vindictam ad justitiam ordinat, ut scilicet vindictam non quaerat, sed justitiam; et
              tantum puniat, quantum justitiae ordo permittit.</p>
          </div>
          <div xml:id="ta-l3d15q2-Dd1e372">
            <head xml:id="ta-l3d15q2-Hd1e374">Quaestiuncula 3</head>
            <p xml:id="ta-l3d15q2-d1e377">Ad tertiam quaestionem dicendum, quod timor etiam multipliciter dicitur. Uno modo
              nominat habitum vel doni vel vitii quod opponitur fortitudini, et dicitur timiditas:
              et sic habitus doni fuit in Christo, non autem habitus vitii. Alio modo sumitur pro
              actu vel vitii vel doni; et sic similiter dicendum ut prius. Alio modo dicitur quaedam
              passio in irascibili, quae consurgit ex hoc quod appetitus sensitivus refugit aliquod
              nocivum apprehensum; et sic loquimur hic de timore. Unde dicendum, quod hoc modo fuit
              timor in Christo per eumdem modum sicut et de tristitia et ira dictum est, inquantum
              scilicet ex dictamine rationis et deitatis adjunctae, appetitus sensibilis refugiebat
              ea quae sunt sibi contraria.</p>
            <p xml:id="ta-l3d15q2-d1e380">Ad primum ergo dicendum, quod ratio illa procedit de timore secundum quod est vitium,
              quia passio timoris est materia circa quam est fortitudo.</p>
            <p xml:id="ta-l3d15q2-d1e383">Ad secundum dicendum, quod omnis timor ex aliqua imperfectione est: quia ex
              imperfectione est quod aliquid ab aliquo laedi possit. Christus autem quamvis fuerit
              secundum animam perfectissimus, tamen laedi poterat ex parte corporis; et ideo ex
              parte ista patiebatur imperfectionem, et timere poterat.</p>
            <p xml:id="ta-l3d15q2-d1e386">Ad tertium dicendum, quod in homine appetitus sensibilis movetur ex imaginationis
              sive aestimationis apprehensione immediate; sed mediate etiam ex apprehensione
              rationis, inquantum ejus conceptio in imaginatione imprimitur; et ideo quando ratio in
              Christo praevidebat laesionem corporis, fiebat species laesivi in imaginatione, et
              appetitus sensibilis ad timorem movebatur.</p>
          </div>
        </div>
        <div xml:id="ta-l3d15q2-Dd1e391" type="articulus">
          <head xml:id="ta-l3d15q2-Hd1e393">Articulus 3</head>
          <head xml:id="ta-l3d15q2-Hd1e396" type="questionTitle">Utrum in Christo fuerit verus dolor in sensu</head>
          <div xml:id="ta-l3d15q2-Dd1e399">
            <head xml:id="ta-l3d15q2-Hd1e401">Quaestiuncula 1</head>
            <p xml:id="ta-l3d15q2-d1e404">Ad tertium sic proceditur. Videtur quod in Christo non fuerit verus dolor in sensu.
              Quantumcumque enim est vis resistens laesivo, tantum dolor diminuitur ex laesione
              proveniens. Sed in Christo fuit infinita vis ad resistendum laesivo, scilicet virtus
              divinitatis. Ergo in eo dolor esse non poterat.</p>
            <p xml:id="ta-l3d15q2-d1e407">Praeterea, dolor non est de re voluntaria. Sed Christus voluntarie passionem
              sustinuit. Ergo in eo dolor passionis non fuit.</p>
            <p xml:id="ta-l3d15q2-d1e410">Praeterea, Christus magis perfecte videbat Deum quam Paulus. Sed Paulus in raptu
              propter visionem Dei non sentiebat ea quae in corpore gerebantur. Ergo nec Christus
              dolorem habebat ex corporis laesione.</p>
            <p xml:id="ta-l3d15q2-d1e413">Sed contra, <ref xml:id="ta-l3d15q2-Rd1e415"><title ana="#is">Isa.</title> 53, 4:</ref>
              <quote xml:id="ta-l3d15q2-Qd1e420" source="http://scta.info/resource/is53_4">vere dolores nostros ipse tulit</quote>.</p>
            <p xml:id="ta-l3d15q2-d1e425">Praeterea, ad veritatem doloris non requiritur nisi laesio et sensus. Sed corpus
              Christi laesum fuit, et sensum laesionis habuit. Ergo fuit in eo verus dolor.</p>
          </div>
          <div xml:id="ta-l3d15q2-Dd1e429">
            <head xml:id="ta-l3d15q2-Hd1e431">Quaestiuncula 2</head>
            <p xml:id="ta-l3d15q2-d1e434">Ulterius. Videtur quod dolor usque ad superiorem rationem non pervenerit. Judicare
              enim de dolore non est pati dolorem. Sed in sanctis est tantum judicium de doloribus
              secundum rationem, ut patet per Dionysium in epistola ad Joannem Evangelistam. Cum
              ergo Christus in sanctitate perfectus fuerit, ipse secundum superiorem partem rationis
              dolorem non habuit.</p>
            <p xml:id="ta-l3d15q2-d1e437">Praeterea, secundum philosophum, intellectus nullius partis corporis est actus. Sed
              dolor passionis non est in anima nisi ex conjunctione ad corpus. Ergo in parte
              intellectiva non fuit dolor passionis.</p>
            <p xml:id="ta-l3d15q2-d1e440">Praeterea, secundum philosophum, delectationi quae est secundum intellectum, non est
              aliquid contrarium. Sed dolor est contrarius delectationi. Ergo non est in parte
              intellectiva.</p>
            <p xml:id="ta-l3d15q2-d1e443">Praeterea, tunc anima perturbatur, quando usque ad rationem pervenit passio. Sed in
              Christo nulla fuit perturbatio. Ergo dolor non pervenit usque ad rationem.</p>
            <p xml:id="ta-l3d15q2-d1e447">Praeterea, impossibile est eidem secundum idem contraria inesse. Sed dolor est
              delectationi contrarius. Ergo impossibile est quod secundum superiorem partem, qua
              gaudebat de Dei visione, doleret.</p>
            <p xml:id="ta-l3d15q2-d1e450">Sed contra, major est colligatio potentiarum animae ad invicem quam membrorum. Sed
              uno membro patiente alia compatiuntur; 1 Corinth. 12. Ergo una potentia animae
              patiente, multo fortius aliae compatiuntur.</p>
            <p xml:id="ta-l3d15q2-d1e453">Praeterea, major est affinitas potentiarum animae ad essentiam quam animae ad corpus.
              Sed anima secundum essentiam suam compatitur patienti corpori. Ergo et omnes potentiae
              patiuntur simul cum essentia.</p>
            <p xml:id="ta-l3d15q2-d1e456">Praeterea, in <ref xml:id="ta-l3d15q2-Rd1e458"><title ref="#ps">Psalm.</title> 87, 4:</ref>
              <quote xml:id="ta-l3d15q2-Qd1e463" ana="ps87_4">repleta est malis anima mea</quote>, dicit Glossa exponens de
              Christo: <quote xml:id="ta-l3d15q2-Qd1e466">idest doloribus</quote>. Ergo secundum omnes partes animae dolor
              inerat.</p>
          </div>
          <div xml:id="ta-l3d15q2-Dd1e471">
            <head xml:id="ta-l3d15q2-Hd1e473">Quaestiuncula 3</head>
            <p xml:id="ta-l3d15q2-d1e476">Ulterius. Videtur quod dolor Christi non fuerit major omnibus doloribus. Quia quanto
              poena est acerbior et diuturnior, tanto poena ex dolore resultans est major. Sed
              aliqui sancti diuturniorem et acerbiorem poenam perpessi sunt, sicut patet de
              Laurentio et Vincentio. Ergo Christi dolor non fuit maximus.</p>
            <p xml:id="ta-l3d15q2-d1e479">Praeterea, in aliis sanctis dolor mitigabatur ex contemplatione divina et amore,
              sicut de Stephano cantatur: <quote xml:id="ta-l3d15q2-Qd1e481">lapides torrentis illi dulces fuerunt</quote>. Sed
              in Christo fuit maxima caritas, et perfecta Dei contemplatio. Ergo dolor ejus maxime
              mitigabatur; et ita fuit minimus.</p>
            <p xml:id="ta-l3d15q2-d1e485">Praeterea, innocentia patientis minuit dolorem poenae; unde pueri qui sunt in Limbo,
              non affliguntur de carentia visionis divinae, quia eis redditur non pro culpa quam
              ipsi commiserunt. Sed Christus sine culpa passus est. Ergo videtur quod dolor suus
              fuit mitissimus.</p>
            <p xml:id="ta-l3d15q2-d1e488">Praeterea, quanto major est recompensatio de bono amisso, tanto levius damnum
              amissionis portatur. Sed Christus habebat recompensationem maximam de amissione
              corporalis vitae per passionem, scilicet salutem humani generis. Ergo dolor ille fuit
              minimus.</p>
            <p xml:id="ta-l3d15q2-d1e492">Praeterea, quanto est pretiosius quod amittitur, tanto est major dolor de amissione.
              Sed Deus, quem homo per peccatum amittit, est dignior quam vita corporalis Christi.
              Ergo dolor qui est de amissione Dei, est major quam dolor Christi de amissione vitae
              corporalis.</p>
            <p xml:id="ta-l3d15q2-d1e495">Praeterea, quanto aliquid est magis dispositum ad patiendum, tanto minus dolet de
              passione. Sed Christi corpus magis fuit dispositum ad patiendum quam corpus Adae. Ergo
              Adam magis doluisset, dato quod laesus fuisset.</p>
            <p xml:id="ta-l3d15q2-d1e498">Praeterea, quanto natura est perceptibilior, tanto est major dolor. Sed natura animae
              perceptibilior est quam natura cujuslibet corporis. Ergo dolor animae de passione
              Inferni, quam in seipsa patitur ab igne, est major quam dolor Christi.</p>
            <p xml:id="ta-l3d15q2-d1e501">Sed contra, Thren. 1, 12: <quote xml:id="ta-l3d15q2-Qd1e503">o vos omnes qui transitis per viam, attendite et
                videte si est dolor sicut dolor meus</quote>; quasi diceret, non. Ergo dolor suus
              fuit maximus omnium dolorum.</p>
            <p xml:id="ta-l3d15q2-d1e507">Praeterea, Christus fuit optime complexionatus; quod patet ex hoc quia habuit
              nobilissimam animam, cui respondet aequalitas complexionis in corpore. Sed quanto homo
              habet meliorem complexionem in corpore, tanto magis sentit laesiones corporis, quia
              habet meliorem tactum. Cum igitur dolor sit sensus laesionis, videtur quod in Christo
              fuerit maximus dolor.</p>
            <p xml:id="ta-l3d15q2-d1e510">Praeterea, virtuosi hominis est suam vitam diligere; unde et peccatores seipsos
              odiunt intantum quod seipsos interficiunt, ut probat philosophus in 9 Ethic. Sed
              Christus fuit virtuosissimus. Ergo maxime suam vitam dilexit: ergo dolor de amissione
              vitae suae fuit maximus.</p>
          </div>
          <div xml:id="ta-l3d15q2-Dd1e515">
            <head xml:id="ta-l3d15q2-Hd1e517">Quaestiuncula 1</head>
            <p xml:id="ta-l3d15q2-d1e520">Respondeo dicendum ad primam quaestionem, quod sicut delectatio sensibilis causatur
              ex conjunctione convenientis secundum sensum; ita dolor sensibilis causatur ex
              conjunctione ejus quod non est conveniens sensui. Sed inter omnes alios sensus solus
              tactus est discretivus eorum ex quibus consistit temperamentum corporis: unde quod est
              conveniens secundum tactum, est conveniens ipsi temperamento corporis; et propter hoc
              completa delectatio sensibilis est in sola perceptione tactus; et similiter illud quod
              est inconveniens tactui, est contrarium temperamento corporis: et ideo dicit
              philosophus in 3 de anima, quod corrumpentia tactum corrumpunt animal, non autem
              corrumpentia auditum, nisi simul contingat ex accidenti et tactum corrumpi; et ideo in
              solo tactu est dolor, qui accidit ex laesione temperamenti ipsius corporis. Unde cum
              in corpore Christi fuerit vera laesio, quia fuit divisio continui per clavos, et
              fuerit ibi verus tactus; de necessitate oportet dicere, quod fuerit ibi verus dolor.
              Qualiter autem exponenda sint verba Hilarii, in fine dicetur.</p>
            <p xml:id="ta-l3d15q2-d1e523">Ad primum ergo dicendum, quod quamvis in corpore Christi esset vis deitatis,
              infinitam ad resistendum potestatem habens; non tamen resistebat, sed dimittebat
              carnem pati quidquid proprium, ut dicit Damascenus: et ideo fuit ibi laesio, et per
              consequens dolor.</p>
            <p xml:id="ta-l3d15q2-d1e526">Ad secundum dicendum, quod voluntas rationis non excludit dolorem sensus; sicut
              aliquis vult secundum rationem comburi, ut sanetur, sed tamen in combustione dolorem
              sensibilem experitur; ita et fuit in Christo.</p>
            <p xml:id="ta-l3d15q2-d1e529">Ad tertium dicendum, quod non potest esse tanta vis contemplationis quod dolorem
              sensibilem ex laesione corporis tollat, si corpus laedatur, nisi per eam abstrahantur
              vires inferiores omnino a suis actibus, per modum quo una potentia intense operans
              abstrahit aliam a suo actu: et hoc modo accidit in raptu Pauli. Sed in Christo una vis
              non tollebat aliam a suo actu, nisi secundum quod ratio et deitas conjuncta ordinabat:
              et ideo perfectio contemplationis dolorem sensibilem non tollebat.</p>
          </div>
          <div xml:id="ta-l3d15q2-Dd1e533">
            <head xml:id="ta-l3d15q2-Hd1e535">Quaestiuncula 2</head>
            <p xml:id="ta-l3d15q2-d1e538">Ad secundam quaestionem dicendum, quod in dolore et tristitia duo inveniuntur;
              scilicet contrarietas contristantis et dolorem inferentis ad contristatum et dolentem
              et perceptio ejus: et quantum ad haec duo tripliciter differunt. Primo quantum ad
              contrarietatem: quae quidem in dolore attenditur quantum ad ipsam naturam dolentis,
              quae per laesivum corrumpitur; sed in tristitia quantum ad repugnantiam appetitus ad
              aliquid quod quis odit. Secundo quantum ad perceptionem: quae quidem in dolore semper
              est secundum sensum tactus, ut dictum est, in tristitia autem secundum apprehensivam
              interiorem. Tertio quantum ad ordinem istorum duorum: quia dolor incipit in laesione,
              et terminatur in perceptione sensus, ibi enim completur ratio doloris; sed ratio
              tristitiae incipit in apprehensione, et terminatur in affectione; unde dolor est in
              sensu sicut in subjecto, sed tristitia in appetitu. Ex quo patet quod tristitia est
              passio animalis, sed dolor est magis passio corporalis. Quandoque tamen tristitia,
              large loquendo, dolor dicitur; unde Augustinus distinguit dolorem animae secundum se,
              qui proprie dicitur tristitia, et dolorem animae per corpus, qui proprie dicitur
              dolor. Loquendo igitur de dolore proprie dicto, sic quantum ad laesionem, quae est
              materiale in ipso, se extendit in Christo ad omnes potentias animae, secundum quod in
              essentia animae radicantur, ad quam etiam laesio corporis pervenit, secundum quod est
              ejus forma; sed quantum ad perceptionem laesionis, quae est formale in dolore, sic
              consistit in solo tactu, cujus est solus percipere laesivum inquantum laedit, scilicet
              inquantum corporaliter conjungitur. Loquendo autem de dolore secundum quod large etiam
              tristitia dolor dicitur, sicut ex dictis patet, tristitia non potest esse in ratione
              sicut in subjecto, sed solum sicut in ostendente id quod est voluntati repugnans; nisi
              ratio accipiatur prout comprehendit vim apprehensivam et affectivam, in qua est
              tristitia sicut in subjecto, quamvis non tristitia quae est passio, quae solum est in
              sensitiva parte, ut prius dictum est. Nulla autem virtus apprehensiva ostendit nisi
              suum objectum. Objectum autem superioris rationis sunt bona aeterna, ex quibus nihil
              erat contrarium voluntati Christi; unde in ratione superiori, secundum quod ad
              objectum suum comparatur, non poterat esse tristitia in Christo; poterat autem esse
              quantum ad rationem inferiorem, cujus objectum sunt res temporales; in quibus aliquid
              contrarium voluntati ejus aliquo modo accidere poterat, ut infra, dist. 17, qu. 1,
              art. 2, quaestiuncul. 2, patebit. Sic ipsa laesio erat contra aliquam voluntatem
              Christi, qua naturaliter mortem refutabat, et similiter etiam mala humani generis ei
              displicebant; unde in ratione inferiori poterat esse tristitia etiam secundum quod ad
              objecta sua comparatur. Et quia unaquaeque potentia ad naturam pertinet secundum quod
              in essentia animae radicatur, quae est essentialis pars naturae totius, rationem autem
              potentiae habet secundum comparationem ad objecta; ideo dicitur a quibusdam, quod
              passio doloris perveniebat usque ad rationem superiorem, inquantum est natura,
              secundum quod laesio corporis ad essentiam animae perveniebat; et ulterius ad omnes
              potentias, secundum quod in essentia animae radicantur: non autem perveniebat ad eam
              inquantum est ratio: quia secundum quod ad objectum suum comparatur, nullum
              detrimentum ex passione corporis sentiebat, cum in contemplatione divinorum non
              impediretur. Et hoc etiam quidam aliis verbis dicunt, scilicet quod patiebatur ut est
              natura corporis, non autem ut est principium humanorum actuum; et sic etiam dicunt
              quod inferior ratio compatiebatur et ut est natura, et ut est ratio. Quamvis etiam
              aliter possit intelligi distinctio qua distinguitur ratio ut natura et ut ratio: quia
              ratio ut natura dicitur secundum quod judicat de eo quod est secundum se bonum vel
              malum, naturae conveniens vel noxium; ratio autem ut ratio, secundum quod judicat de
              eo quod est bonum vel malum in ordine ad alterum. Contingit enim quandoque aliquid in
              se consideratum, esse naturae noxium, quod tamen in ordine ad finem aliquem eligendum
              est, sicut ustionem quae est propter sanitatem. Et sic etiam mors Christi erat quidem
              in se mala, inquantum erat nocumentum naturae; in ordine autem ad finem redemptionis
              humani generis, erat optima: et sic etiam ratio inferior ut ratio non tristabatur de
              morte, sed solum ut natura: et sic dicta distinctio erit de ratione secundum quod
              comparatur ad objectum.</p>
            <p xml:id="ta-l3d15q2-d1e541">Ad primum ergo dicendum, quod intentio Dionysii fuit dicere, quod sancti nullo modo
              quantum ad rationem moventur a rectitudine rationis, quod omnium virtuosorum est; et
              etiam a tranquillitate mentis, quod perfectorum est; et ideo dicit eos quantum ad
              rationem non pati, non quin experientia doloris aliquo modo usque ad rationem
              perveniat; et hanc experientiam judicium de passionibus nominat.</p>
            <p xml:id="ta-l3d15q2-d1e544">Ad secundum dicendum, quod intellectus dupliciter potest considerari. Vel ut est
              potentia quaedam; et sic potentia determinatur ad actum: quia cum operatio intellectus
              non exerceatur mediante aliquo organo corporali, dicitur, quod intellectus non est
              actus alicujus partis corporis. Vel potest considerari inquantum haec potentia
              radicatur in essentia animae; et sic, cum anima secundum suam essentiam sit forma
              corporis; et intellectus et omnes aliae vires sunt actus corporis, et per accidens ad
              passionem corporis patiuntur dupliciter, tum ex ordine rationis ad essentiam, tum ex
              ordine intellectus ad alias potentias quae operantur per organum corporale, ex quarum
              impedimento accidit impedimentum in operatione intellectus, sicut in phreneticis
              patet.</p>
            <p xml:id="ta-l3d15q2-d1e547">Ad tertium dicendum, quod delectatio intellectus dicitur dupliciter. Uno modo ita
              quod sit intellectus quantum ad subjectum et quantum ad objectum; et haec est illa
              delectatio qua intellectus delectatur in hoc quod intelligi. Et quia utrumque
              contrariorum intelligitur secundum quod est intelligibile et perfectio intellectus,
              nec aliquam laesionem intellectui afferre potest, sicut in sensu accidit; ideo tali
              delectationi non est tristitia contraria. Alio modo delectatio intellectus dicitur
              quantum ad subjectum, sed non quantum ad objectum: quia non delectatur per hoc quod
              intelligit, sed de aliquo delectabili apprehenso, quando scilicet intellectiva pars
              delectatur de aliquo quod in ipsis rebus accidit consonum voluntati; et sic haec
              delectatio non est de uno contrariorum secundum quod est in anima, secundum quod non
              habet contrarium, quia intentiones contrariorum in anima non sunt contrariae, cum sint
              simul; sed secundum quod est in re, secundum quod habet contrarietatem; unde et tali
              delectationi rationis potest esse tristitia contraria in parte intellectiva existens,
              sicut est in Daemonibus, et animabus damnatorum.</p>
            <p xml:id="ta-l3d15q2-d1e551">Ad quartum dicendum quod homo dicitur perturbari, quando pervenit passio usque ad
              rationem, immutans ipsam a sui aequabilitate; non autem quando pervenit experientia
              doloris vel passionis ad rationem.</p>
            <p xml:id="ta-l3d15q2-d1e554">Ad quintum dicendum, quod fruitio deitatis, et gaudium consequens, erat in superiori
              parte rationis in ordine ad suum objectum; dolor autem non perveniebat ad superiorem
              rationem, ut dictum est, nisi secundum quod fundatur in essentia animae; sed in
              ratione inferiori et in sensualitate et in sensu erat tristitia et dolor, etiam
              secundum comparationem ad objecta, inquantum secundum has potentias dolebat de poena
              corporis, et aliis hujusmodi: qui tamen dolor erat quodammodo materia gaudii
              fruitionis, inquantum gaudium illud se extendebat ad omnia illa quae apprehenduntur ut
              Deo placita. Et sic patet quod dolor qui erat in anima Christi, nullo modo gaudium
              fruitionis impediebat, neque per modum contrarietatis, neque per modum redundantiae.
              Tristitia enim contrarium gaudium impedit, sicut quodlibet contrarium impeditur a suo
              contrario: tristitia autem quae erat in anima Christi, nullo modo gaudio fruitionis
              contraria erat: quod patet ex tribus. Primo, quia non inerat eidem secundum idem, sed
              vel in diversis potentiis erat, vel in eadem secundum diversam operationem; secundo,
              quia non erat de eodem; tertio, quia unum erat materia alterius, sicut accidit in
              poenitente qui dolet, et de dolore gaudet. Sed ulterius omnis tristitia, secundum
              philosophum in 7 Ethic., impedit omnem delectationem per quamdam redundantiam,
              secundum quod nocumentum unius potentiae redundat in aliam. Talis autem redundantia,
              ut dictum est, non fuit in Christo, nisi quando ipse volebat; unde gaudium quod erat
              in superiori ratione per comparationem ad objectum, non redundabat in vires
              inferiores, ut ab eis dolor et tristitia tollerentur; neque ulterius in corpus, ut a
              laesione immune esset, nec per consequens in animam nec in potentias secundum quod in
              essentia animae radicantur, prout laesio corporis ad essentiam animae et ad potentias
              in ea radicatas pertingit.</p>
          </div>
          <div xml:id="ta-l3d15q2-Dd1e558">
            <head xml:id="ta-l3d15q2-Hd1e560">Quaestiuncula 3</head>
            <p xml:id="ta-l3d15q2-d1e563">Ad tertiam quaestionem dicendum, quod magnitudo doloris sensibilis Christi potest
              considerari ex tribus. Primo ex ipsa natura passionis; et sic habuit magnam
              acerbitatem: tum ex complexione patientis, quae erat temperatissima; unde habebat
              optimum tactum, et per consequens erat in eo vehemens sensus laesionis (bonitas enim
              tactus attestatur etiam bonitati complexionis et bonitati mentis, ut dicitur in 2 de
              anima, text. 94): tum ex genere poenae, quia in locis maxime sensibilibus fuit laesus,
              scilicet in manibus et pedibus: tum etiam ex multitudine passionum, quia per totum
              corpus laesionem sustinuit. Secundo ex puritate doloris: quia in aliis patientibus
              mitigatur dolor sensibilis ex influxu superiorum virium in inferiores, propter
              contemplationem quae abstrahit inferiores vires aliqualiter a suis actibus, vel etiam
              propter complacentiam voluntatis ex amore ejus propter quod patitur. In Christo autem
              non fuit talis habitudo potentiarum ad invicem, ut dictum est; immo unicuique
              permittebatur agere quae propria sibi erant, ut dicit Damascenus; et ideo dolor suus
              fuit absque omni admixtione alicujus mitigantis. Tertio ex voluntate patientis: quia
              enim voluntarie patiebatur, ut satisfaceret pro peccato totius humani generis, ideo
              dolorem excedentem omnes alios dolores assumpsit. Similiter etiam dolor animalis, qui
              tristitia dicitur, qui erat in appetitu sensitivo, vel in ratione ut natura, ex his
              duobus ultimis habebat magnitudinem; et tertio ex turpitudine mortis, et ex dilectione
              vitae corporalis quae optima erat; et ex magnitudine eorum qui eum laedebant; et ex
              defectibus humani generis, quibus ex maxima caritate compatiebatur.</p>
            <p xml:id="ta-l3d15q2-d1e566">Ad primum ergo dicendum, quod potest inveniri passio alicujus sancti quae fuerit
              magis dolorosa quantum ad aliquid, vel quantum ad diuturnitatem, vel aliquid
              hujusmodi; sed non simpliciter, omnibus pensatis.</p>
            <p xml:id="ta-l3d15q2-d1e569">Ad secundum dicendum, quod in Christo non refundebatur gaudium contemplationis in
              sensum, sicut in aliis accidit, ut dictum est.</p>
            <p xml:id="ta-l3d15q2-d1e572">Ad tertium dicendum, quod innocentia patientis minuit quidem dolorem secundum
              numerum, quia non dolet de tot, sicut peccator, qui dolet de poena et de laesa
              conscientia; sed addit dolorem quantum ad intensionem poenae, per se loquendo, et
              inquantum apprehendit eam ut magis indebitam. Sed pueri non affliguntur de carentia
              divinae visionis, quia non est carentia alicujus eis proportionati, ut in 2 Lib.,
              dist. 33, qu. 2, art. 2, dictum est, cum gratiam non habeant, nec ex eis fuit quod non
              habuerunt.</p>
            <p xml:id="ta-l3d15q2-d1e576">Ad quartum dicendum, quod recompensatio facit gaudium in ratione ut ratio
              considerata, quae apprehendit hoc malum in ordine ad aliud bonum; et inquantum gaudium
              ejus refunditur in alias vires, secundum hoc mitigatur dolor aliarum virium. In
              Christo autem hoc non fuit; et ideo non sequitur.</p>
            <p xml:id="ta-l3d15q2-d1e579">Ad quintum dicendum, quod sicut gaudium comprehensoris superat omne gaudium viatoris;
              ita dolor vel tristitia damnati superat omnem dolorem viatoris; unde cum Christus non
              assumpserit nisi dolorem viatoris, dolor damnati, sive quem habet quantum ad poenam
              damni, sive quem habet quantum ad poenam sensus, est major quam fuerit dolor Christi:
              quia ille dolor facit damnatum miserum, quod absit ut de Christo dicatur. Sed dolor
              quem habet aliquis viator de peccato, non est tantus, quantus est dolor Christi: tum
              quia mitigatur ex spe veniae, tum quia non est tanta perceptibilitas dolentis, quamvis
              sit majus bonum amissum.</p>
            <p xml:id="ta-l3d15q2-d1e582">Ad sextum dicendum, quod quamvis in Christo fuerit major dispositio ad patiendum quam
              in Adam fuisset, tamen in eo etiam fuit major sensus laesionis quam in Adam fuisset,
              et ideo major dolor.</p>
            <p xml:id="ta-l3d15q2-d1e585">Ad septimum dicendum sicut ad quintum.</p>
          </div>
        </div>
        <div xml:id="ta-l3d15q2-Dd1e591">
          <head xml:id="ta-l3d15q2-Hd1e593">Expositio textus</head>
          <p xml:id="ta-l3d15q2-d1e596"><quote xml:id="ta-l3d15q2-Qd1e597">Non sentit corpus, sed anima</quote>. Contra. Sentire est conjuncti, secundum
            philosophum. Ergo neque corporis neque animae, sed omnis. Dicendum, quod eorum quae sunt
            conjuncti, quaedam insunt toti ratione animae, ut sentire, et hujusmodi; et haec
            attribuuntur animae eo modo loquendi quo dicitur calor calefacere, quia est principium
            calefaciendi: quaedam autem insunt toti ratione corporis, ut dormire, et hujusmodi; et
            haec attribuuntur corpori, et non animae. <quote xml:id="ta-l3d15q2-Qd1e600">Quaedam autem non per corpus, immo
              etiam sine corpore sentit</quote>. Contra. In 1 de anima dicitur: <quote xml:id="ta-l3d15q2-Qd1e603">destructo
              corpore, anima non reminiscitur neque amat</quote>; et est similis ratio de illis quae
            hic inducuntur. Dicendum, quod amor, timor, et hujusmodi, omnia aequivoce sumuntur:
            quandoque enim nominant passionem proprie dictam; et sic sunt in parte sensitiva; et
            ideo non possunt esse sine corpore: quandoque autem sumuntur pro actu voluntatis aliquid
            eligentis vel repudiantis; et sic possunt esse sine corpore sicut et voluntas.
              <quote xml:id="ta-l3d15q2-Qd1e606">Suscepit nostram vetustatem</quote>; contra. Simile non consumit suum simile.
            Ergo vetustas vetustatem consumere non potuit. Dicendum, quod duplex vetustas est;
            scilicet culpae, et poenae, quae ad veterem hominem pertinent. Vetustas ergo poenae non
            opponitur novitati gratiae, immo materialiter se habet ad ipsam, inquantum meritum
            consistit in poena decenter tolerata; et ita vetustas poenae cum novitate gratiae,
            opponitur vetustati culpae, et delet eam, et per consequens vetustatem poenae quae ex
            vetustate culpae causatur consumet in statu gloriae; propter hoc simplex vetustas potuit
            delere duplam, quod dupla vetustas non potuisset, quia non habuisset novitatem
            adjunctam. <quote xml:id="ta-l3d15q2-Qd1e609">Non enim assumpsit ignorantiam</quote>. Contra. Damascenus:
              <quote xml:id="ta-l3d15q2-Qd1e612">naturam ignorantem et servilem accepit</quote>. Praeterea, Leo Papa in Serm. 4
            Epiphan.: <quote xml:id="ta-l3d15q2-Qd1e616">adoraverunt infantem in nullo ab aliis pueris segregatum</quote>. Ergo
            ignorantem sicut alii. Dicendum ad primum, quod ipsemet Damascenus seipsum exponit:
            dicit enim naturam assumptam ignorantem, si secundum intellectum separetur assumptum ab
            assumente; idest, si consideretur illa natura assumpta quasi non fuisset assumpta: et
            tunc ignorans fuisset, sicut est in aliis hominibus. Ad secundum dicendum, quod
            intelligitur quantum ad corporalia, vel secundum apparentiam. <quote xml:id="ta-l3d15q2-Qd1e619">Numquid in eo
              essent defectus?</quote> Scilicet culpae: alias auctoritas non probaret intentionem
            Magistri. <quote xml:id="ta-l3d15q2-Qd1e622">Quos enim defectus habuit, vel ad ostensionem verae humanitatis (...)
              vel ad impletionem operis ad quod venerat (...) vel ab immortalitatis desperatione
              erigendam spem nostram (...) suscepit</quote>. Et videtur quod prima causa non valeat:
            quia vera humanitas potuit esse sine his defectibus, sicut fuit in primo statu, et erit
            in ultimo. Item videtur quod nec secunda: quia opus redemptionis, ad quod venerat, per
            mortem implevit. Ergo non oportebat quod famem, sitim, et alia hujusmodi assumeret. Item
            videtur quod nec tertia: quia magis videtur desperationem salutis inducere infirmitas
            ejus qui salvare venerat. Ad primum ergo dicendum, quod veritas humanitatis necessarium
            erat quod ostenderetur: quia exigebatur ad redemptionem quod esset Deus et homo: nec
            humanitas secundum statum primum et ultimum erat nobis nota, sed secundum statum
            secundum: et ideo oportuit quod assumeret defectus qui nobis insunt secundum istum
            statum. Ad secundum dicendum, quod alii defectus quos assumpsit, fundantur super eamdem
            causam, scilicet supra passibilitatem naturae: et ideo simul cum defectibus quibus opus
            redemptionis completum est illi assumpti fuerunt. Ad tertium dicendum, quod infirmitas
            carnis desperationem non inducit, propter divinitatis virtutem adjunctam; sed magis spem
            erigit: quia sicut in ipso, ita et in nobis infirmitas tolletur. <quote xml:id="ta-l3d15q2-Qd1e625">Doles ergo,
              domine Jesu, non tua, sed mea vulnera</quote>. Contra. Etiam sua vulnera doluit; ut
            dictum est. Item quaeritur, si sua et nostra vulnera doluit, quis fuerit major dolor.
            Dicendum ad primum, quod ratio ut ratio, non dolebat de suis vulneribus propter bonum
            quod sequebatur: dolebat autem sensualitas, et ratio considerata ut natura. Ad secundum
            dicendum, quod non sunt unius rationis dolor corporalis passionis Christi, et dolor
            animalis, qui tristitia dicitur, secundum quem nostris defectibus compatiebatur; et ideo
            non sunt comparabiles. Si autem sumatur dolor passionis animalis, tunc dicendum, quod
            fuit major dolor compassionis quam passionis: quia caritas qua de nostris malis dolebat,
            praeponderat aequalitati complexionis suae, qua dolebat de passione sua: et iterum
            pretiosior ei erat honor divinus, qui laedebatur culpis nostris, quantum ex nobis erat,
            quam sua vita corporalis: et etiam in hujus signum illum dolorem sustinuit, ut istum
            tolleret. <quote xml:id="ta-l3d15q2-Qd1e628">Aut contristatur quis per passionem</quote>. Videtur quod in Christo
            non fuit propassio. Matth. 7, dicit Glossa, quod propassio est subitus motus cui non
            consentitur. Hoc autem est veniale peccatum. Item tristitia semper videtur esse passio,
            quia est in genere passionis. Item videtur quod nunquam sit passio, ut dicit Damascenus,
            sed passionis sensus. Dicendum, quod passio importat immutationem patientis. Non autem
            dicitur aliquis immutari simpliciter, quando id quod est principale in ipso, permanet
            immutatum: et ideo simpliciter loquendo, quando ratio non immutatur a sui aequalitate,
            vel aequitate, non dicitur passio, sed propassio, quasi imperfecta passio: et hoc modo
            fuit in Christo. Et ideo dicendum ad primum, quod proprie loquendo, est immutatio
            inferioris partis tantum; et quando talis immutatio in nobis accidit, non praeordinatur
            a ratione: ideo Glossa secundum statum potentiarum in nobis loquens, dicit propassionem
            subitum motum. In Christo autem aliter fuit, ut ex dictis patet. Nec tamen est verum
            quod omnis subitus motus sensualitatis sit peccatum veniale; sed tunc tantum quando est
            tendens in illicitum, quod in Christo nullatenus fuit. Ad secundum dicendum, quod
            dicitur non esse passio, quia non est perfecta passio, quamvis sit de genere passionis;
            sicut ea quae parva sunt, quasi pro nihilo reputantur; sicut dicit Damascenus, quod
            proprie passio est, quando habet aliquam magnitudinem perceptibilem. Ad tertium
            dicendum, quod Damascenus loquitur de passionibus corporalibus, non animalibus.
              <quote xml:id="ta-l3d15q2-Qd1e631">Unigenitus Deus hominem verum secundum similitudinem nostri hominis non
              deficiens a se Deo assumpsit: in quo quamvis aut ictus incideret, aut vulnus
              descenderet, aut nodi concurrerent, aut suspensio elevaret, afferrent quidem haec
              impetum passionis, non tamen passionis dolorem inferrent</quote>. Verba haec Hilarii
            videntur a Christo dolorem passionis et timorem excludere: quae tripliciter solvuntur.
            Quidam enim dicunt, Hilarium hoc retractasse: et hoc dicebat Willelmus episcopus
            Parisiensis, quod viderat epistolam retractationis, et fuerat sibi scriptum a quodam qui
            eam legerat. Et hoc videtur probabile ex his auctoritatibus quas in littera Magister
            inducit: quarum una incipit, ibi: <quote xml:id="ta-l3d15q2-Qd1e635">interroga quid sit</quote>: alia est notula
            quae incipit ibi: <quote xml:id="ta-l3d15q2-Qd1e638">cum haec passionum genera</quote>; quibus expresse dicit,
            humanitatem Christi his infirmitatibus subjacuisse; quod tamen littera negat, ut
            videtur. Alii dicunt, quod loquitur de Christo quantum ad deitatem; quia disputat contra
            illos in his verbis qui Dei filium creaturam dicebant. Sed huic non consonant verba
            auctoritatis, quae faciunt mentionem de Christi carne. Solutio autem Magistri consistit
            in hoc quod simpliciter noluit removere a Christo dolorem, sed tria quae sunt circa
            dolorem. Primo dominium doloris; quod patet ex hoc quod dicit: <quote xml:id="ta-l3d15q2-Qd1e641">quam igitur
              infirmitatem dominatam hujus corporis credis, cujus tantam habuit natura
              virtutem?</quote> Secundo meritum doloris, quod patet ex hoc quod dicit: <quote xml:id="ta-l3d15q2-Qd1e644">non
              tamen vitiosa infirmitatis nostrae forma erat in corpore</quote>. Tertio necessitatem
            doloris; quod patet ex hoc quod dicit: <quote xml:id="ta-l3d15q2-Qd1e647">videamus an ille ordo passionis
              infirmitatem in domino doloris permittat intelligi</quote>. Et secundum hoc solvuntur
            tria difficilia quae in verbis ejus videntur esse. Primum est quod dicit: <quote xml:id="ta-l3d15q2-Qd1e650">poena
              in eo desaevit sine sensu poenae</quote>; et hoc nominat supra naturam passionis, quae
            scilicet sensum poenae infert, qui est dolor: quod non potest intelligi de sensu
            exteriori, quia sic poneretur corpus illud insensibile esse; sed oportet quod
            intelligatur quantum ad sensum rationis, qui non fuit immutatus per hujusmodi passiones
            a sua aequalitate: et propter hoc dicitur, quod poena in ipso dominium non habuit; vel
            etiam quod ipsum verbum non est affectum hujusmodi passionibus secundum secundam
            solutionem, ut videtur dicere in notula affixa. Aliud difficile est quod dicit:
              <quote xml:id="ta-l3d15q2-Qd1e654">non habens naturam ad dolendum</quote>; et hoc dicitur, quia non erat in natura
            illa ordo ad dolorem ex aliquo merito peccati, sicut est in nobis: et per hunc modum
            dixit supra, quod <quote xml:id="ta-l3d15q2-Qd1e657">dominici corporis ista est natura, ut feratur in undis</quote>;
            hoc enim non est de natura corporis in se considerati, sed ex virtute adjunctae
            divinitatis. Tertium difficile est quod dicit: <quote xml:id="ta-l3d15q2-Qd1e660">neque enim fieri potest ut timor
              ejus significetur in verbis cujus fiducia contineatur in factis</quote>; ubi videtur
            ab ipso excludere timorem, et tristitiam consequenter. Sed vel hoc solvendum est sicut
            in supra dicta auctoritate, scilicet quod loquitur de timore prout est passio, et non
            prout est propassio. Vel dicendum, quod excludit necessitatem timoris. Habebat enim in
            ratione, unde timorem et tristitiam a sensualitate excluderet, si voluisset: quia, ut
            supra dictum est, sensualitas nata est moveri ad tristitiam et timorem, et ad opposita,
            non solum ex apprehensione imaginationis, sed etiam ex apprehensione rationis.
              <quote xml:id="ta-l3d15q2-Qd1e663">Pati potuit, et passibilis esse non potuit</quote>. Contra. Philosophus in Lib.
            de Somn. et Vigil.: <quote xml:id="ta-l3d15q2-Qd1e666">cujus est potentia, ejus est actus</quote>. Ergo quod
            patitur, est passibile. Dicendum, quod pati significat passionem per modum actus: unde
            ad suppositum refertur, secundum quod suppositum est cujuscumque naturae: et quia passio
            inest sibi ratione humanae naturae, ideo dicitur quod pati potuit. Passibile autem
            potentiam significat ad patiendum ut informantem id de quo dicitur: et quia verbum
            secundum se non informatur potentia patiendi, ideo dicitur, quod passibile esse non
            potuit, scilicet secundum se, quamvis passibile fuerit ratione naturae assumptae.</p>
        </div>
      </div>
    </body>
  </text>
</TEI>