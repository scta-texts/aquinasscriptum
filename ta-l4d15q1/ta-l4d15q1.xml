<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 15, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 15, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="225b"/>
      </div>
    </front>
    <body>
      <div xml:id="ta-l4d15q1">
        <head xml:id="ta-l4d15q1-Hd1e97">Quaestio 1</head>

        <div xml:id="ta-l4d15q1-Dd1e100">
          <head xml:id="ta-l4d15q1-Hd1e102">Prooemium</head>
          <p xml:id="ta-l4d15q1-d1e105">Postquam determinavit Magister de poenitentia quantum ad sui veritatem, ostendens quid
            sit poenitentia secundum sui veram rationem, et removens errorem quorumdam qui ad
            rationem poenitentiae addere volebant futuram perseverantiam, hic intendit determinare
            de poenitentia quantum ad sui integritatem, quorumdam errorem removens, qui falso
            opinabantur posse de uno peccato poenitentiam agi, et non de alio: quod est contra
            integritatem poenitentiae. Et dividitur in partes duas: in prima ponit rationes quae
            sunt causa erroris; in secunda improbat ipsum errorem, ibi: <quote xml:id="ta-l4d15q1-Qd1e107">satis arbitror illis
              esse responsum</quote>. Prima in duas, secundum quod error praedictus duos habuit
            modos positionis: in prima enim parte reprobat rationes eorum qui dicebant, quod de uno
            peccato sine alio poterat poenitentia agi, et fructuose quantum ad praesens; in secunda
            illorum qui ponebant quod hoc non erat fructuosum quantum ad praesens, sed quantum ad
            futurum, quando de peccatis aliis poenitentiam aget, ibi: <quote xml:id="ta-l4d15q1-Qd1e110">quibusdam tamen videtur
              fuisse satisfactio, sed infructuosa</quote>. Prima in duas: in prima excludit
            probationem eorum, quae ex auctoritatibus canonis procedebat; in secunda probationes ex
            auctoritatibus sanctorum et ratione sumptas, ibi: <quote xml:id="ta-l4d15q1-Qd1e113">alias quoque auctoritates
              inducunt</quote>. Circa primum tria facit: primo ponit objectionem; secundo solvit
            eam, ibi: <quote xml:id="ta-l4d15q1-Qd1e116">sed de his oportet illud tantum intelligi qui praesentibus suppliciis
              commutantur in bonum</quote>; tertio excludit quamdam dubitationem ex praecedenti
            solutione ortam, ibi: <quote xml:id="ta-l4d15q1-Qd1e119">attende lector his verbis. Alias quoque auctoritates
              inducunt</quote>. Circa hanc partem duo facit: primo ponit probationes illorum, quorum
            prima est ex auctoritate Gregorii; secunda ex auctoritate Ambrosii; tertia ex ratione
            sumpta, ut per se patet; secundo solvit eas; et primo ad auctoritatem Gregorii, ibi:
              <quote xml:id="ta-l4d15q1-Qd1e123">hic responderi potest</quote> etc.; secundo ad auctoritatem Ambrosii, ibi:
              <quote xml:id="ta-l4d15q1-Qd1e126">illud autem quod Ambrosius ait</quote> etc.; tertio ad rationem, ibi: <quote xml:id="ta-l4d15q1-Qd1e129">ad
              hoc autem quod objicitur</quote> et cetera. <quote xml:id="ta-l4d15q1-Qd1e132">Quibusdam tamen videtur fuisse
              satisfactio, sed infructuosa</quote>. Hic destruit probationes alterius positionis; et
            circa hoc duo facit: primo ponit eas; secundo solvit, ibi: <quote xml:id="ta-l4d15q1-Qd1e135">sed haec dicta
              intelligimus de illo qui in caritate quodam tempore bona facit, et bonus est, alio
              vero tempore malus est</quote>. Et ponit duas solutiones, quarum secunda incipit ibi:
              <quote xml:id="ta-l4d15q1-Qd1e138">potest etiam accipi de operibus bonis quae ab aliquo fiunt dum malus
              est</quote>. Et circa hoc duo facit; primo ostendit quod bona extra caritatem facta,
            etsi valeant ad tolerabilius judicium sustinendum, non tamen valent ad vitam
            consequendam; secundo ostendit idem de operibus in caritate factis, quae postea per
            peccatum mortificantur, ibi: <quote xml:id="ta-l4d15q1-Qd1e142">illa etiam quae in caritate quis facit, si postea
              prolapsus fuerit, nec exsurrexerit, non esse in memoria Dei Ezechiel dicit. Satis
              arbitror illis esse responsum</quote>. Hic improbat ipsum errorem; et circa hoc duo
            facit: primo improbat errorem; secundo concludit veritatem, scilicet quae sit vera et
            sufficiens poenitentia, ibi: <quote xml:id="ta-l4d15q1-Qd1e145">ex praemissis perspicua fit notitia verae
              poenitentiae</quote>. Hic est quaerendum de satisfactione et de partibus ejus; unde
            quatuor hic quaeruntur. Primo de ipsa satisfactione. Secundo de eleemosyna. Tertio de
            jejunio. Quarto de oratione. His enim tribus homo satisfacit. Circa hoc quaeruntur
            quinque: 1 quid sit satisfactio; 2 utrum possibile sit a nobis Deo satisfieri; 3
            qualiter homo satisfacere possit; 4 per quae; 5 utrum restitutio sit pars
            satisfactionis.</p>

        </div>
        <div xml:id="ta-l4d15q1-Dd1e150" type="articulus">
          <head xml:id="ta-l4d15q1-Hd1e152">Articulus 1</head>

          <head xml:id="ta-l4d15q1-Hd1e155" type="question-title">Utrum satisfactio sit virtus, aut virtutis actus</head>

          <div xml:id="ta-l4d15q1-Dd1e158">
            <head xml:id="ta-l4d15q1-Hd1e160">Quaestiuncula 1</head>
            <p xml:id="ta-l4d15q1-d1e163">Ad primum sic proceditur. Videtur quod satisfactio non sit neque virtus neque
              virtutis actus. Omnis enim virtutis actus est meritorius. Sed satisfactio non est
              meritoria, ut videtur; quia meritum gratuitum est; sed satisfactio debitum attendit.
              Ergo satisfactio non est actus virtutis.</p>
            <p xml:id="ta-l4d15q1-d1e166">Praeterea, omnis actus virtutis est voluntarius. Sed aliquando fit alicui satisfactio
              de aliquo, eo invito; ut quando aliquis pro offensa in alterum commissa a judice
              punitur. Ergo satisfactio non est virtutis actus.</p>
            <p xml:id="ta-l4d15q1-d1e169">Praeterea, secundum philosophum, in virtute moris principale est electio. Sed
              satisfactio non fit per electionem, sed respicit principaliter exteriora opera. Ergo
              non est virtutis actus.</p>
            <p xml:id="ta-l4d15q1-d1e172">Sed contra, satisfactio ad poenitentiam pertinet. Sed poenitentia est virtus, ut
              prius dictum est. Ergo satisfactio est actus virtutis.</p>
            <p xml:id="ta-l4d15q1-d1e176">Praeterea, nullus actus operatur ad deletionem peccati, nisi sit actus virtutis: quia
              contrarium destruitur per suum contrarium. Sed per satisfactionem peccatum totaliter
              annihilatur. Ergo satisfactio est virtutis actus.</p>

          </div>
          <div xml:id="ta-l4d15q1-Dd1e180">
            <head xml:id="ta-l4d15q1-Hd1e182">Quaestiuncula 2</head>
            <p xml:id="ta-l4d15q1-d1e185">Ulterius. Videtur quod non sit actus justitiae. Quia satisfactio fit ad hoc quod
              reconcilietur ei quem offendit. Sed reconciliatio, cum sit amoris, ad caritatem
              pertinet. Ergo satisfactio est actus caritatis, et non justitiae.</p>
            <p xml:id="ta-l4d15q1-d1e188">Praeterea, causae peccatorum in nobis sunt passiones animae, quibus ad malum
              incitamur. Sed justitia, secundum philosophum, non est circa passiones, sed circa
              operationes. Cum ergo ad satisfactionem pertineat peccatorum causas excidere, ut in
              littera dicitur, videtur quod non sit actus justitiae.</p>
            <p xml:id="ta-l4d15q1-d1e191">Praeterea, cavere in futurum non est actus justitiae, sed magis prudentiae, cujus
              pars ponitur cautela, ut in 3 Lib., dist. 33, quaest. 3, art. 1, quaestiunc. 2, dictum
              est. Sed hoc pertinet ad satisfactionem: quia ipsius est suggestionibus peccatorum
              aditum non indulgere. Ergo satisfactio non est actus justitiae.</p>
            <p xml:id="ta-l4d15q1-d1e194">Sed contra, nulla virtus attendit rationem debiti nisi justitia. Sed satisfactio
              honorem debitum Deo impendit, ut Anselmus dicit. Ergo satisfactio est justitiae
              actus.</p>
            <p xml:id="ta-l4d15q1-d1e198">Praeterea, nulla virtus habet rerum exteriorum adaequationem perficere nisi justitia.
              Sed hoc fit per satisfactionem: quia constituitur aequalitas emendae ad offensam
              praecedentem. Ergo satisfactio est justitiae actus.</p>

          </div>
          <div xml:id="ta-l4d15q1-Dd1e202">
            <head xml:id="ta-l4d15q1-Hd1e204">Quaestiuncula 3</head>
            <p xml:id="ta-l4d15q1-d1e207">Ulterius. Videtur quod definitio satisfactionis in littera inconvenienter ponatur ab
              Augustino. Dicit enim quod satisfactio est peccatorum causas excidere, et eorum
              suggestionibus aditum non indulgere. Causa enim actualis peccati fomes est. Sed in hac
              vita non possumus fomitem excidere. Ergo satisfacere non est causas peccatorum
              excidere.</p>
            <p xml:id="ta-l4d15q1-d1e210">Praeterea, causa peccati est fortior quam peccatum. Sed homo per se non potest
              peccatum excidere. Ergo multo minus causas peccati; et sic idem quod prius.</p>
            <p xml:id="ta-l4d15q1-d1e213">Praeterea, satisfactio, cum sit pars poenitentiae, praeteritum respicit, non futurum.
              Sed non indulgere aditum suggestionibus peccatorum respicit futurum. Ergo non debet
              poni in definitione satisfactionis.</p>
            <p xml:id="ta-l4d15q1-d1e216">Praeterea, satisfactio dicitur respectu offensae praeteritae. Sed de offensa
              praecedenti nulla fit mentio. Ergo inconvenienter assignatur definitio
              satisfactionis.</p>
            <p xml:id="ta-l4d15q1-d1e220">Praeterea, Anselmus ponit aliam definitionem in Lib. 1, cur Deus homo, ubi Sup.,
              scilicet: <quote xml:id="ta-l4d15q1-Qd1e222">satisfactio est honorem debitum Deo impendere</quote>; in qua nulla
              fit mentio horum quae Augustinus hic ponit. Ergo altera earum videtur esse
              incompetens.</p>
            <p xml:id="ta-l4d15q1-d1e226">Praeterea, honorem debitum Deo potest innocens impendere. Sed satisfacere non
              competit innocenti. Ergo definitio Anselmi est male assignata.</p>
          </div>
          <div xml:id="ta-l4d15q1-Dd1e231">
            <head xml:id="ta-l4d15q1-Hd1e233">Quaestiuncula 1</head>
            <p xml:id="ta-l4d15q1-d1e236">Respondeo dicendum ad primam quaestionem, quod aliquis actus dicitur esse actus
              virtutis dupliciter. Uno modo materialiter; et sic quilibet actus qui non habet
              malitiam implicitam vel defectum debitae circumstantiae, actus virtutis dici potest:
              quia quolibet tali actu potest uti virtus in suum finem, sicut est ambulare, loqui, et
              hujusmodi. Alio modo dicitur aliquis actus esse actus virtutis formaliter: quia in suo
              nomine formam et rationem virtutis implicitam habet; sicut fortiter sustinere, dicitur
              actus fortitudinis. Formale autem cujuslibet virtutis moralis est ratio medii; unde
              omnis actus qui rationem medii importat, actus virtutis formaliter est. Et quia
              aequalitas medium est, quod suo nomine satisfactio importat (non enim dicitur aliquid
              satisfactum nisi secundum proportionem aequalitatis ad aliquid), constat quod
              satisfactio etiam formaliter est actus virtutis.</p>
            <p xml:id="ta-l4d15q1-d1e239">Ad primum ergo dicendum, quod quamvis satisfacere in se sit debitum, tamen inquantum
              satisfaciens voluntarie hoc opus exequitur, rationem gratuiti accipit ex parte
              operantis; et sic operans facit de necessitate virtutem: ex hoc enim debitum diminuere
              habet meritum, quod necessitatem importat, quae voluntati contrariatur; unde si
              voluntas necessitate consentiat, ratio meriti non tolletur.</p>
            <p xml:id="ta-l4d15q1-d1e242">Ad secundum dicendum, quod actus virtutis non requirit voluntarium in eo qui facit,
              quia illius actus est; et ideo, cum ille in quem judex vindictam exercet, se habeat ut
              patiens ad satisfactionem, non ut agens; non oportet quod in eo voluntaria sit
              satisfactio, sed in judice faciente.</p>
            <p xml:id="ta-l4d15q1-d1e245">Ad tertium dicendum, quod principale in virtute potest accipi dupliciter. Uno modo
              principale in ipsa, inquantum est virtus; et sic ea quae ad rationem pertinent, vel
              magis ei propinqua sunt, principaliora sunt in virtute; et sic electio et interiores
              actus in virtute, inquantum virtus est, principaliores sunt. Alio modo potest accipi
              principale in virtute, inquantum est talis virtus; et sic principalius in ipsa est ex
              quo determinationem recipit. Actus autem interiores in aliquibus virtutibus
              determinantur per exteriores: quia electio, quae est communis omnibus virtutibus, ex
              hoc quod est electio talis actus, efficitur propria hujus virtutis; et sic actus
              exteriores in aliquibus virtutibus sunt principaliores; et ita etiam est in
              satisfactione.</p>

          </div>
          <div xml:id="ta-l4d15q1-Dd1e249">
            <head xml:id="ta-l4d15q1-Hd1e251">Quaestiuncula 2</head>
            <p xml:id="ta-l4d15q1-d1e254">Ad secundam quaestionem dicendum, quod secundum philosophum in 5 Ethic., medium
              justitiae accipitur secundum adaequationem rei ad rem in proportionalitate aliqua.
              Unde cum talem adaequationem ipsum nomen satisfactionis importet, quia hoc adverbium
              satis aequalitatem proportionis designat; constat quod satisfactio formaliter
              justitiae actus est. Sed justitiae actus, secundum philosophum, est vel sui ad
              alterum, ut quando aliquis reddit alteri quod ei debet; vel alterius ad alterum, sicut
              quando judex facit justitiam inter duos. Quando autem actus justitiae est sui ad
              alterum, aequalitas in ipso faciente constituitur; quando autem alterius ad alterum,
              aequalitas constituitur in justum passo. Et quia satisfactio aequalitatem in ipso
              faciente exprimit, dicit actum justitiae qui est sui ad alterum proprie loquendo. Sed
              sui ad alterum potest aliquis facere justitiam vel in actionibus et passionibus, vel
              in rebus exterioribus; sicut etiam injuria fit alteri vel subtrahendo res, vel sub
              aliquam actionem laedendo. Et quia usus rerum exteriorum est dare; ideo actus
              justitiae, secundum quod aequalitatem in rebus exterioribus constituit, proprie
              dicitur hoc quod est reddere. Sed satisfacere, aequalitatem in actionibus demonstrat,
              quamvis quandoque unum pro altero ponatur. Et quia adaequatio non est nisi
              inaequalium, ideo satisfactio inaequalitatem actionum praesupponit; quae quidem
              offensam constituit; et ideo habet respectum ad offensam praecedentem. Nulla autem
              pars justitiae respicit offensam praecedentem, nisi vindicativa justitia, quae
              aequalitatem constituit in eo qui justum patitur indifferenter; sive sit patiens idem
              quod agens, ut quando aliquis sibi ipsi poenam infert; sive non sit idem, ut quando
              judex alium punit; ad utrumque vindicativa justitia se habente. Similiter et
              poenitentia, quae aequalitatem tantum in faciente importat, quia ipsemet poenam tenet;
              ut sic quodammodo poenitentia vindicativae justitiae species fit. Et propter hoc
              constat quod satisfactio, quae aequalitatem respectu offensae praecedentis in faciente
              importat, opus justitiae est quantum ad illam partem quae poenitentia dicitur.</p>
            <p xml:id="ta-l4d15q1-d1e257">Ad primum ergo dicendum, quod satisfactio, ut ex dictis patet, est quaedam injuriae
              illatae recompensatio. Unde sicut injuria illata immediate ad inaequalitatem justitiae
              pertingebat, et per consequens ad inaequalitatem amicitiae oppositam; ita et
              satisfactio directe ad aequalitatem justitiae perducit, et ad aequalitatem amicitiae
              ex consequenti. Et quia actus aliquis elicitive ab illo habitu procedit ad cujus finem
              immediate ordinatur, imperative autem ab illo ad cujus finem ulterius tendit; ideo
              satisfactio elicitive est a justitia, sed imperative a caritate.</p>
            <p xml:id="ta-l4d15q1-d1e260">Ad secundum dicendum, quod quamvis justitia sit principaliter circa operationes,
              tamen etiam ex consequenti est circa passiones, inquantum sunt operationum causae. Sed
              sicut justitia cohibet iram ne alteri laesionem injuste inferat, et concupiscentiam ne
              ad aliorum torum accedat; sic etiam satisfactio potest peccatorum causas excidere.</p>
            <p xml:id="ta-l4d15q1-d1e263">Ad tertium dicendum, quod quaelibet virtus moralis participat actus prudentiae, eo
              quod formaliter ipsa complet in eis rationem virtutis, cum secundum eam medium
              accipiatur in singulis virtutibus moralibus, ut patet per definitionem virtutis
              positam in 2 Ethic.</p>

          </div>
          <div xml:id="ta-l4d15q1-Dd1e267">
            <head xml:id="ta-l4d15q1-Hd1e269">Quaestiuncula 3</head>
            <p xml:id="ta-l4d15q1-d1e272">Ad tertiam quaestionem dicendum, quod justitia non ad hoc tantum tendit ut
              inaequalitatem praecedentem auferat puniendo culpam praeteritam, sed ut in futurum
              aequalitatem custodiat: quia secundum philosophum in 2 Ethic., poenae medicinae sunt;
              unde et satisfactio, quae est justitiae actus poenam inferentis, est medicina, curans
              peccata praeterita, et praeservans a futuris; et ideo quando homo homini satisfacit,
              et praeterita recompensat et de futuris cavet. Et secundum hoc dupliciter potest
              satisfactio definiri. Uno modo respectu culpae praeteritae, quam recompensando curat;
              et sic dicitur, quod satisfactio est injuriae illatae recompensatio secundum justitiae
              aequalitatem; et in idem dicitur redire definitio Anselmi, qui dicit, quod satisfacere
              est Deo debitum honorem impendere, ut consideretur debitum ratione culpae commissae.
              Alio modo potest definiri secundum quod praeservat a culpa futura; et sic definit eam
              hic Augustinus. Praeservatio autem a morbo corporali fit per ablationem causarum ex
              quibus morbus consequi potest: eis enim ablatis non potest morbus sequi. Sed in morbo
              spirituali non est ita: quia liberum arbitrium non cogitur; unde causis praecedentibus
              potest vitari, quamvis difficulter causis amotis potest incurri. Et ideo in
              satisfactionis definitione duo ponit: scilicet abscissionem causarum quantum ad
              primum, et abstinentiam liberi arbitrii a peccato quantum ad secundum.</p>
            <p xml:id="ta-l4d15q1-d1e275">Ad primum ergo dicendum, quod accipiendae sunt causae proximae peccati actualis, quae
              dicuntur duo: scilicet libido ex consuetudine vel actu peccati relicta, et aliquae
              reliquiae peccati praeteriti; et exteriores occasiones ad peccandum, ut locus,
              societas mala, et hujusmodi; et tales causae in hac vita per satisfactionem tolluntur;
              quamvis fomes, qui est causa remota peccati actualis, non tollatur totaliter in hac
              vita per satisfactionem, etsi debilitetur.</p>
            <p xml:id="ta-l4d15q1-d1e278">Ad secundum dicendum, quod quia causa mali vel privationis, eo modo quo causam habet,
              non est nisi bonum deficiens; bonum autem facilius tollitur quam construatur; ideo
              facilius est causas privationis et mali abscindere, quam ipsum malum removere, quod
              non removetur nisi per constructionem boni; quod patet in caecitate et causis ejus. Et
              tamen causae peccati praedictae non sunt causae sufficientes, cum ex eis non de
              necessitate sequatur peccatum, sed sunt actiones quaedam. Nec iterum satisfactio sine
              Dei auxilio fit, quia sine caritate esse non potest, ut dicetur.</p>
            <p xml:id="ta-l4d15q1-d1e281">Ad tertium dicendum, quod quamvis poenitentia ex prima sui intentione respiciat
              praeteritum, tamen etiam ex consequenti futurum respicit, inquantum est medicina
              praeservans; et sic etiam satisfactio.</p>
            <p xml:id="ta-l4d15q1-d1e285">Ad quartum dicendum, quod Augustinus definit satisfactionem secundum quod fit Deo,
              cui secundum rei veritatem nihil subtrahi potest, quamvis peccator, quantum in se est,
              aliquid subtrahat; et ideo in satisfactione tali principalius requiritur emendatio in
              futurum quam recompensatio praeteritorum; et propter hoc ex parte ista Augustinus
              satisfactionem definivit. Nihilominus tamen ex cautela futurorum cognosci potest
              recompensatio praeteritorum, quia fit circa eadem converso modo. In praeterita enim
              respicientes, causas peccatorum propter peccata detestamur, a peccatis incipientes
              detestationis motum; sed in cautela a causis incipimus, ut causis subtractis facilius
              peccata vitemus.</p>
            <p xml:id="ta-l4d15q1-d1e288">Ad quintum dicendum, quod non est inconveniens quod de eodem dentur diversae
              assignationes secundum diversa quae in ipso inveniuntur; et sic est in proposito, ut
              ex dictis patet.</p>
            <p xml:id="ta-l4d15q1-d1e291">Ad sextum dicendum, quod intelligitur debitum quod debemus Deo ratione culpae
              commissae: quia debitum poenitentia respicit, ut prius dictum est.</p>
          </div>
        </div>
        <div xml:id="ta-l4d15q1-Dd1e296" type="articulus">
          <head xml:id="ta-l4d15q1-Hd1e298">Articulus 2</head>

          <head xml:id="ta-l4d15q1-Hd1e301" type="question-title">Utrum homo possit Deo satisfacere</head>

          <p xml:id="ta-l4d15q1-d1e304">Ad secundum sic proceditur. Videtur quod homo non possit Deo satisfacere. Satisfactio
            enim debet aequari offensae, ut ex dictis patet. Sed offensa in Deum commissa, est
            infinita, quia quantitatem recipit ab eo in quem committitur; cum plus offendat qui
            principem percutit quam alium quemcumque. Cum ergo actio hominis non possit esse
            infinita, videtur quod homo Deo satisfacere non possit.</p>
          <p xml:id="ta-l4d15q1-d1e307">Praeterea, servus, quia totum quod habet, domini est, non potest aliquid domino
            recompensare. Sed nos servi Dei sumus; et quidquid nos boni habemus, ab ipso habemus.
            Cum ergo satisfactio sit recompensatio offensae praeteritae, videtur quod Deo
            satisfacere non possimus.</p>
          <p xml:id="ta-l4d15q1-d1e310">Praeterea, ille cujus totum quod habet non sufficit ad unum debitum exsolvendum, non
            potest alii debito satisfacere. Sed quidquid homo est et potest et habet, non sufficit
            ad solvendum debitum pro beneficio conditionis; unde Isaiae cap. 40, dicitur, quod
            Libanus ad succendendum, et animalia ejus non sufficient ad holocaustum. Ergo nullo modo
            potest satisfacere pro debito offensae commissae.</p>
          <p xml:id="ta-l4d15q1-d1e314">Praeterea, homo totum tempus suum in Dei servitium debet expendere. Sed tempus amissum
            non potest recuperari: propter quod est gravis jactura temporis, ut Seneca dicit. Ergo
            non potest homo recompensationem Deo facere; et sic idem quod prius.</p>
          <p xml:id="ta-l4d15q1-d1e317">Praeterea, peccatum actuale mortale est gravius quam originale. Sed pro originali
            nullus satisfacere potuit, nisi esset Deus et homo. Ergo neque pro actuali.</p>
          <p xml:id="ta-l4d15q1-d1e320">Sed contra, sicut Hieronymus dicit, <quote xml:id="ta-l4d15q1-Qd1e322">qui dicit Deum aliquid impossibile homini
              praecepisse, anathema sit</quote>. Sed satisfactio est in praecepto: Luc. 3, 8:
              <quote xml:id="ta-l4d15q1-Qd1e325" source="http://scta.info/resource/lc3_8@1-5">facite dignos fructus poenitentiae</quote>. Ergo possibile est Deo
            satisfacere.</p>
          <p xml:id="ta-l4d15q1-d1e329">Praeterea, Deus est magis misericors quam aliquis homo. Sed homini possibile est
            satisfacere. Ergo et Deo.</p>
          <p xml:id="ta-l4d15q1-d1e332">Praeterea, debita satisfactio est cum poena culpae aequatur: quia justitia est idem
            quod contrapassum, ut Pythagorici dixerunt. Sed contingit aequalem poenam sumere
            delectationi, quae fuit in peccando. Ergo contingit Deo satisfacere.</p>
          <p xml:id="ta-l4d15q1-d1e335">Respondeo dicendum, quod, sicut supra dictum est, dupliciter homo Deo debitor
            efficitur. Uno modo ratione beneficii accepti; alio modo ratione peccati commissi. Et
            sicut gratiarum actio vel latria, vel si quid est hujusmodi, respicit debitum accepti
            beneficii, ita satisfactio respicit debitum peccati commissi. In his autem honoribus qui
            sunt ad parentes et deos, etiam secundum philosophum, impossibile est aequivalens
            reddere secundum quantitatem; sed sufficit ut homo reddat quod potest: quia amicitia non
            exigit aequivalens nisi secundum quod possibile est; et hoc etiam aequale est
            aliqualiter, scilicet secundum proportionalitatem: quia sicut se habet quod Deo est
            debitum ad ipsum Deum, ita hoc quod iste potest reddere, ad eum; et sic aliquo modo
            forma justitiae conservatur; et similiter est ex parte satisfactionis. Unde non potest
            homo satisfacere, si ly satis aequalitatem quantitatis importet. Contingit autem, si
            importet aequalitatem proportionis, ut dictum est, et hoc sicut sufficit ad rationem
            justitiae, ita sufficit ad rationem satisfactionis.</p>
          <p xml:id="ta-l4d15q1-d1e339">Ad primum ergo dicendum, quod sicut offensa habuit quamdam infinitatem ex infinitate
            divinae majestatis, ita et satisfactio accipit quamdam infinitatem ex infinitate divinae
            misericordiae, prout est gratia informata, per quam acceptum redditur quod homo reddere
            potest. Quidam tamen dicunt, quod habet infinitatem ex parte aversionis, et sic gratis
            dimittitur; sed ex parte conversionis finita est, et sic pro ea satisfieri potest. Sed
            hoc nihil est; quia satisfactio non respondet peccato nisi secundum quod est offensa
            Dei: quod non habet ex parte conversionis, sed solum ex parte aversionis. Alii vero
            dicunt, quod etiam quantum ad aversionem pro peccato satisfieri potest virtute meriti
            Christi, quod quodammodo infinitum fuit, ut in 3 Lib., dist. 18, qu. 1, art. 6,
            quaestiunc. 1, dictum est; et hoc in idem redit quod prius dictum est; quia per fidem
            mediatoris gratia data est credentibus. Si tamen alio modo gratiam daret, sufficeret
            satisfactio per modum praedictum.</p>
          <p xml:id="ta-l4d15q1-d1e342">Ad secundum dicendum, quod homo, qui ad imaginem Dei factus est, aliquid libertatis
            participat, inquantum est dominus suorum actuum per liberum arbitrium; et ideo ex hoc
            quod per liberum arbitrium agit, Deo satisfacere potest; quia quamvis Dei sit, prout a
            Deo est sibi concessum, libere tamen traditum est, ut ejus dominus sit; quod servo non
            competit.</p>
          <p xml:id="ta-l4d15q1-d1e345">Ad tertium dicendum, quod ratio illa concludit, quod Deo aequivalens satisfactio fieri
            non possit; non autem quod non possit sibi sufficiens fieri. Quamvis enim homo totum
            suum posse Deo debeat, non tamen ab eo exigitur de necessitate ut totum quod possit,
            faciat; quia hoc est impossibile secundum statum praesentis vitae, ut totum posse suum
            ad aliquid unum expendat, cum oporteat eum circa multa solicitum esse; sed est quaedam
            mensura homini adhibita, quae ab eo requiritur, scilicet impletio mandatorum Dei; et
            super ea potest aliquid erogare, ut satisfaciat.</p>
          <p xml:id="ta-l4d15q1-d1e348">Ad quartum dicendum, quod quamvis homo non possit tempus praeteritum recuperare, potest
            tamen in futuro recompensare illud quod in praeterito facere debuisset; quia non debuit
            debito praecepti totum quod potuit, ut dictum est.</p>
          <p xml:id="ta-l4d15q1-d1e351">Ad quintum dicendum, quod originale peccatum, etsi minus habeat de ratione peccati quam
            actuale, tamen est gravius, quia est ipsius humanae naturae infectio; ideo per unius
            hominis puri satisfactionem expiari non potuit, sicut actuale.</p>

        </div>
        <div xml:id="ta-l4d15q1-Dd1e355" type="articulus">
          <head xml:id="ta-l4d15q1-Hd1e357">Articulus 3</head>

          <head xml:id="ta-l4d15q1-Hd1e360" type="question-title">Utrum homo possit de uno peccato sine alio satisfacere</head>

          <div xml:id="ta-l4d15q1-Dd1e363">
            <head xml:id="ta-l4d15q1-Hd1e365">Quaestiuncula 1</head>
            <p xml:id="ta-l4d15q1-d1e368">Ad tertium sic proceditur. Videtur quod homo possit de uno peccato sine alio
              satisfacere. Eorum enim quae non habent connexionem ad invicem, unum potest auferri
              sine alio. Sed peccata non habent ad invicem connexionem; alias qui haberet unum,
              haberet omnia. Ergo unum potest expiari sine alio per satisfactionem.</p>
            <p xml:id="ta-l4d15q1-d1e371">Praeterea, Deus est magis misericors quam homo. Sed homo recipit solutionem unius
              debiti sine alio. Ergo et Deus satisfactionem unius peccati sine alio.</p>
            <p xml:id="ta-l4d15q1-d1e374">Praeterea, satisfactio, ut in littera dicitur, est peccatorum causas excidere, nec
              suggestionibus aditum indulgere. Sed contingit hoc fieri de uno peccato sine alio, ut
              scilicet luxuriam refrenet, et avaritiae insistat. Ergo de uno peccato potest fieri
              satisfactio sine alio.</p>
            <p xml:id="ta-l4d15q1-d1e377">Sed contra, Isaiae 58, dicitur, quod jejunium eorum qui ad contentiones et lites
              jejunabant, Deo acceptum non erat; licet jejunium sit satisfactionis opus. Sed non
              potest fieri satisfactio nisi per opus Deo acceptum. Ergo non potest, qui habet
              aliquod peccatum, Deo satisfacere.</p>
            <p xml:id="ta-l4d15q1-d1e381">Praeterea, satisfactio est medicina curans peccata praeterita, et praeservans a
              futuris, ut dictum est. Sed peccata non possunt sine gratia curari. Ergo, cum
              quodlibet peccatum gratiam auferat, non potest de uno peccato fieri satisfactio sine
              alio.</p>

          </div>
          <div xml:id="ta-l4d15q1-Dd1e385">
            <head xml:id="ta-l4d15q1-Hd1e387">Quaestiuncula 2</head>
            <p xml:id="ta-l4d15q1-d1e390">Ulterius. Videtur quod qui de peccatis omnibus contritus fuerit prius, et postea in
              peccatum incidit, de aliis peccatis quae sibi per contritionem dimissa fuerant,
              satisfacere possit extra caritatem existens. Dixit enim Daniel, Nabuchodonosori:
                <quote xml:id="ta-l4d15q1-Qd1e392">peccata tua eleemosynis redime</quote>. Sed ipse adhuc peccator erat, quod
              sequens poena demonstrat. Ergo potest existens in peccato satisfacere.</p>
            <p xml:id="ta-l4d15q1-d1e396">Praeterea, nemo scit an sit dignus odio, vel amore; Eccle. 6. Si ergo non posset
              fieri satisfactio nisi ab eo qui est in caritate, nullus sciret se satisfacere; et hoc
              est inconveniens.</p>
            <p xml:id="ta-l4d15q1-d1e399">Praeterea, ex intentione quam homo habet in principio actus, totus actus informatur.
              Sed poenitens quando poenitentiam inchoavit, in caritate erat. Ergo tota satisfactio
              sequens ex illa caritate intentionem ejus informante efficaciam habebit.</p>
            <p xml:id="ta-l4d15q1-d1e402">Praeterea, satisfactio consistit in quadam adaequatione poenae ad culpam. Sed talis
              adaequatio potest fieri in eo qui caritatem non habet. Ergo et cetera.</p>
            <p xml:id="ta-l4d15q1-d1e406">Sed contra, Proverb. 10, 12: <quote xml:id="ta-l4d15q1-Qd1e408" source="http://scta.info/resource/prov10_12@5-8">universa delicta operit caritas</quote>. Sed
              satisfactionis virtus est delere delicta. Ergo sine caritate non habet suam
              virtutem.</p>
            <p xml:id="ta-l4d15q1-d1e412">Praeterea, praecipuum opus in satisfaciendo est eleemosyna. Sed eleemosyna extra
              caritatem facta non valet, ut patet 1 Corinth. 13, 3: <quote xml:id="ta-l4d15q1-Qd1e414" source="http://scta.info/resource/Icor13_3@2-23">si distribuero in cibos
                pauperum omnes facultates meas (...) caritatem autem non habuero, nihil mihi
                prodest</quote>. Ergo nec satisfactio aliqua est.</p>

          </div>
          <div xml:id="ta-l4d15q1-Dd1e419">
            <head xml:id="ta-l4d15q1-Hd1e421">Quaestiuncula 3</head>
            <p xml:id="ta-l4d15q1-d1e424">Ulterius. Videtur quod postquam homo caritatem habuerit, valere incipiat satisfactio
              praecedens. Super illud Levit. 25: <quote xml:id="ta-l4d15q1-Qd1e426" source="http://scta.info/resource/lev25_25@1-4">si attenuatus fuerit frater tuus</quote>,
              dicit Glossa, quod fructus bonae conversationis debent computari ex eo tempore quo
              peccavit. Sed non computarentur, nisi aliquam efficaciam acciperent ex caritate
              sequente. Ergo post caritatem recuperatam valere incipiunt.</p>
            <p xml:id="ta-l4d15q1-d1e430">Praeterea, sicut efficacia satisfactionis impeditur per peccatum, ita efficacia
              Baptismi impeditur per fictionem. Sed Baptismus incipit valere recedente fictione.
              Ergo et satisfactio recedente peccato.</p>
            <p xml:id="ta-l4d15q1-d1e433">Praeterea, si alicui pro peccatis commissis injuncta fuerint multa jejunia, et in
              peccatum cadens ea perfecerit, non injungitur, cum iterum confitetur, ut jejunia illa
              iteret. Injungeretur autem, si per ea satisfactio non impleretur. Ergo per
              poenitentiam sequentem opera praecedentia satisfaciendi efficaciam accipiunt.</p>
            <p xml:id="ta-l4d15q1-d1e436">Sed contra, opera extra caritatem facta ideo non erant satisfactoria, quia fuerunt
              mortua. Sed per poenitentiam non vivificantur. Ergo nec incipiunt esse
              satisfactoria.</p>
            <p xml:id="ta-l4d15q1-d1e440">Praeterea, caritas non informat actum nisi qui ab ipsa aliqualiter procedit. Sed
              opera non possunt esse Deo accepta, ac per hoc nec satisfactoria, nisi sint caritate
              informata. Ergo cum opera facta extra caritatem nullo modo ex caritate processerint,
              vel de cetero procedere possint, nullo modo poterunt in satisfactionem computari.</p>

          </div>
          <div xml:id="ta-l4d15q1-Dd1e445">
            <head xml:id="ta-l4d15q1-Hd1e447">Quaestiuncula 4</head>
            <p xml:id="ta-l4d15q1-d1e450">Ulterius. Videtur quod opera extra caritatem facta sint alicujus boni meritoria,
              saltem temporalis. Quia sicut se habet poena ad malum actum, ita se habet praemium ad
              bonum. Sed nullum factum apud Deum justum judicem est impunitum. Ergo nec aliquod
              bonum irremuneratum; et sic per illud bonum aliquid meretur.</p>
            <p xml:id="ta-l4d15q1-d1e453">Praeterea, merces non datur nisi merito. Sed operibus extra caritatem factis datur
              merces, ut dicitur Matth. 5, de illis qui propter gloriam humanam opera bona faciunt,
              quod receperunt mercedem suam. Ergo opera illa fuerunt alicujus boni meritoria.</p>
            <p xml:id="ta-l4d15q1-d1e456">Praeterea, duo existentes in peccato, quorum unus multa bona facit ex genere et
              circumstantia, alius autem nulla, non aequaliter propinque se habent ad accipiendum
              bona a Deo; alias non esset ei consulendum ut aliquid boni faceret. Sed qui magis
              appropinquat Deo, magis de bonis percipit. Ergo iste per bona opera quae facit,
              aliquid boni a Deo meretur.</p>
            <p xml:id="ta-l4d15q1-d1e459">Sed contra est quod Augustinus dicit, quod peccator non est dignus pane quo vescitur.
              Ergo non potest aliquid a Deo mereri.</p>
            <p xml:id="ta-l4d15q1-d1e463">Praeterea, qui nihil est, non potest mereri. Sed peccator non habens caritatem nihil
              est secundum esse spirituale, ut patet 1 Corinth. 13. Ergo non potest aliquid
              mereri.</p>

          </div>
          <div xml:id="ta-l4d15q1-Dd1e467">
            <head xml:id="ta-l4d15q1-Hd1e469">Quaestiuncula 5</head>
            <p xml:id="ta-l4d15q1-d1e472">Ulterius. Videtur quod opera praedicta non valeant ad poenae infernalis mitigationem.
              Quia secundum quantitatem culpae, erit quantitas poenae in Inferno. Sed opera extra
              caritatem facta non minuunt quantitatem peccati. Ergo nec infernalis poenae.</p>
            <p xml:id="ta-l4d15q1-d1e475">Praeterea, poena infernalis, quamvis sit duratione infinita, tamen intensione finita
              est. Sed quodlibet finitum consumitur aliqua finita subtractione facta. Si ergo opera
              extra caritatem facta, aliquid subtraherent de poena debita pro peccatis, contingeret
              tantum multiplicari illa opera quod totaliter tolleretur poena Inferni: quod falsum
              est.</p>
            <p xml:id="ta-l4d15q1-d1e478">Praeterea, suffragia Ecclesiae sunt magis efficacia quam opera extra caritatem facta.
              Sed, sicut Augustinus in Enchir. dicit, damnatis in Inferno non prosunt suffragia
              Ecclesiae. Ergo multo minus opera extra caritatem facta.</p>
            <p xml:id="ta-l4d15q1-d1e481">Sed contra est quod Augustinus dicit in Enchir.: <quote xml:id="ta-l4d15q1-Qd1e483">ad hoc prosunt ut sit plena
                remissio, vel ut tolerabilior fiat damnatio</quote>.</p>
            <p xml:id="ta-l4d15q1-d1e488">Praeterea, majus est facere bonum quam dimittere malum. Sed dimittere malum semper
              vitat poenam, etiam in eo qui caritate caret. Ergo multo fortius facere bonum.</p>
          </div>
          <div xml:id="ta-l4d15q1-Dd1e492">
            <head xml:id="ta-l4d15q1-Hd1e494">Quaestiuncula 1</head>
            <p xml:id="ta-l4d15q1-d1e497">Respondeo dicendum ad primam quaestionem, quod quidam dixerunt quod potest de uno
              peccato satisfieri sine alio, ut Magister in littera dicit; sed hoc non potest esse.
              Cum enim per satisfactionem tolli debeat offensa praecedens, oportet quod talis sit
              modus satisfactionis qui competat ad tollendam offensam. Offensae autem ablatio est
              amicitiae restitutio; et ideo si aliquid sit quod amicitiae restitutionem impediat,
              etiam apud homines satisfactio esse non potest. Ergo cum quodlibet peccatum amicitiam
              caritatis impediat, quae est hominis ad Deum, impossibile est ut homo de uno peccato
              satisfaciat alio retento; sicut nec homo satisfaceret, qui pro alapa sibi data, se ei
              prosterneret, et aliam sibi daret.</p>
            <p xml:id="ta-l4d15q1-d1e500">Ad primum ergo dicendum, quod quia peccata non habent connexionem ad invicem in
              aliquo uno, unum potest quis incurrere sine alio: sed unum et idem est secundum quod
              omnia peccata remittuntur; et ideo remissiones diversorum peccatorum connexae sunt, et
              de uno sine alio satisfactio fieri non potest.</p>
            <p xml:id="ta-l4d15q1-d1e503">Ad secundum dicendum, quod in obligatione debiti non est nisi inaequalitas justitiae
              opposita, quia unus rem alterius habet; et ideo ad restitutionem non exigitur nisi
              quod restituatur aequalitas justitiae: quod quidem potest fieri de uno debito, non de
              alio. Sed ubi est offensa, ibi est inaequalitas non tantum justitiae opposita, sed
              etiam amicitiae; et ideo ad hoc quod per satisfactionem offensa tollatur, non solum
              oportet quod aequalitas justitiae restituatur per recompensationem aequalis poenae,
              sed etiam quod restituatur amicitiae aequalitas; quod non potest fieri, dum aliquid
              est quod amicitiam impediat.</p>
            <p xml:id="ta-l4d15q1-d1e506">Ad tertium dicendum, quod unum peccatum suo pondere ad aliud trahit, ut Gregorius
              dicit; et ideo qui unum peccatum retinet, non sufficienter causas alterius peccati
              excidit.</p>

          </div>
          <div xml:id="ta-l4d15q1-Dd1e510">
            <head xml:id="ta-l4d15q1-Hd1e512">Quaestiuncula 2</head>
            <p xml:id="ta-l4d15q1-d1e515">Ad secundam quaestionem dicendum, quod quidam dixerunt, quod postquam omnia peccata
              per poenitentiam et contritionem remissa sunt, si aliquis ante satisfactionem peractam
              in peccatum decidat, et in peccato existens satisfaciat, satisfactio ei valeat; ita
              quod si in peccato illo moreretur, in Inferno de illis peccatis non puniretur. Sed hoc
              non potest esse: quia in satisfactione oportet quod, amicitia restituta, justitiae
              aequalitas restituatur, cujus contrarium amicitiam solvit, ut philosophus in 8 Ethic.
              dicit. Aequalitas autem in satisfactione ad Deum non est secundum aequivalentiam, sed
              magis secundum acceptationem ipsius, ut est dictum; et ideo oportet quod et si jam
              offensa sit dimissa per praecedentem contritionem, opera satisfactoria sint Deo
              accepta, quod dat eis caritas; et ideo sine caritate opera facta non sunt
              satisfactoria.</p>
            <p xml:id="ta-l4d15q1-d1e518">Ad primum ergo dicendum, quod consilium Danielis intelligitur quod a peccato cessaret
              et poeniteret, et sic per eleemosynas satisfaceret.</p>
            <p xml:id="ta-l4d15q1-d1e521">Ad secundum dicendum, quod sicut homo nescit pro certo utrum caritatem habuerit in
              satisfaciendo, vel habeat, ita etiam nescit pro certo utrum satisfecerit; et ideo
              dicit Ecclesiasticus: <quote xml:id="ta-l4d15q1-Qd1e523">de propitiatu peccatorum noli esse sine metu</quote>. Non
              tamen exigitur quod propter hunc metum homo satisfactionem expletam iteret, si
              conscientiam peccati mortalis non habet. Quamvis enim poenam non expiet per hujusmodi
              satisfactionem, tamen non incurrit reatum omissionis ex satisfactione neglecta; sicut
              nec ille qui accedit ad Eucharistiam sine conscientia peccati mortalis, cui subjacet,
              reatum indignae sumptionis incurrit.</p>
            <p xml:id="ta-l4d15q1-d1e527">Ad tertium dicendum, quod illa intentio interrupta est per peccatum sequens, et ideo
              non dat operibus vim aliquam post peccatum factis.</p>
            <p xml:id="ta-l4d15q1-d1e531">Ad quartum dicendum, quod non potest fieri adaequatio sufficiens nec secundum divinam
              acceptationem nec secundum aequivalentiam; et ideo ratio non sequitur.</p>

          </div>
          <div xml:id="ta-l4d15q1-Dd1e535">
            <head xml:id="ta-l4d15q1-Hd1e537">Quaestiuncula 3</head>
            <p xml:id="ta-l4d15q1-d1e540">Ad tertiam quaestionem dicendum, quod quidam dixerunt, quod opera in caritate facta,
              quae viva dicuntur, sunt meritoria vitae aeternae, et satisfactoria respectu poenae
              dimittendae; et quod opera extra caritatem facta, vivificantur per caritatem quantum
              ad hoc quod sunt meritoria vitae aeternae. Sed hoc non potest esse: quia utrumque
              habent ex eadem ratione opera ex caritate facta, scilicet ex hoc quod sunt Deo grata;
              unde sicut caritas adveniens non potest ea gratificare quantum ad unum, ita nec
              quantum ad aliud.</p>
            <p xml:id="ta-l4d15q1-d1e543">Ad primum ergo dicendum, quod non debet intelligi quod fructus computetur a tempore
              quo primo in peccato fuit; sed a tempore in quo peccare cessavit, quo scilicet ultimo
              in peccato fuit. Vel intelligitur, quando statim post peccatum contritus fuit, et
              fecit multa bona antequam confiteretur. Vel dicendum, quod quanto est major contritio,
              tanto magis diminuit de poena; et quanto aliquis plura bona facit in peccato existens,
              magis se ad gratiam contritionis disponit; et ideo probabile est quod minoris poenae
              sit debitor; et propter hoc debet a sacerdote discrete computari, ut ei minorem poenam
              injungat, inquantum invenit eum melius dispositum.</p>
            <p xml:id="ta-l4d15q1-d1e546">Ad secundum dicendum, quod Baptismus imprimit characterem in animam, non autem
              satisfactio; et ideo adveniens caritas, quae fictionem tollit et peccatum, facit quod
              Baptismus effectum suum habeat; non autem facit hoc de satisfactione. Et praeterea
              Baptismus ex ipso opere operato justificat, quod non est hominis, sed Dei; et ideo non
              eodem modo mortificatur sicut satisfactio, quae est opus hominis.</p>
            <p xml:id="ta-l4d15q1-d1e549">Ad tertium dicendum, quod aliquae satisfactiones sunt ex quibus manet aliquis
              effectus in satisfacientibus, etiam postquam actus satisfactionis transit; sicut ex
              jejunio manet corporis debilitatio, ex eleemosynis largitis diminutio substantiae, et
              sic de similibus; et tales satisfactiones in peccatis factae non oportet quod
              iterentur; quia quantum ad id quod de eis manet, per poenitentiam Deo acceptae sunt.
              Satisfactiones autem quae non relinquunt aliquem effectum in satisfaciente, postquam
              actus transit, oportet quod iterentur, sicut est de oratione et similibus. Actus autem
              interior, quia totaliter transit, nullo modo vivificatur; sed oportet quod
              iteretur.</p>

          </div>
          <div xml:id="ta-l4d15q1-Dd1e553">
            <head xml:id="ta-l4d15q1-Hd1e555">Quaestiuncula 4</head>
            <p xml:id="ta-l4d15q1-d1e558">Ad quartam quaestionem dicendum, quod, sicut in 3 dist. 18, quaest. 1, art. 4,
              quaestiunc. 1, dictum est, meritum proprie dicitur actio qua efficitur ut ei qui agit
              sit justum aliquid dari. Sed justitia dupliciter dicitur. Uno modo proprie, quae
              scilicet respicit debitum ex parte recipientis; alio modo quasi similitudinarie, quae
              respicit debitum ex parte dantis. Aliquid enim decet dantem dare, quod tamen non habet
              recipiens debitum recipiendi; et sic justitia est de essentia divinae bonitatis, sicut
              Anselmus dicit, quod Deus justus est cum peccatoribus parcit, quia eum decet. Et
              secundum hoc etiam meritum dicitur dupliciter. Uno modo actus per quem efficitur ut
              ipse agens habeat debitum recipiendi; et hoc vocatur meritum condigni. Alio modo, per
              quem efficitur ut sit debitum dandi in dante secundum decentiam ipsius; et ideo hoc
              meritum dicitur meritum congrui. Cum autem in omnibus illis quae gratis dantur, prima
              ratio dandi sit amor; impossibile est quod aliquis tale sibi debitum faciat, qui
              amicitia caret; et ideo cum omnia bona et temporalia et aeterna ex divina liberalitate
              nobis donentur, nullus acquirere potest debitum recipiendi aliquod illorum, nisi per
              caritatem ad Deum; et ideo opera extra caritatem facta, non sunt meritoria ex condigno
              neque aeterni neque temporalis alicujus boni apud Deum. Sed quia divinam bonitatem
              decet ut ubicumque dispositionem invenit, perfectionem adjiciat; ideo ex merito
              congrui dicitur aliquis mereri aliquod bonum per opera extra caritatem facta. Et
              secundum hoc opera ista valent ad triplex bonum: scilicet ad temporalium
              consecutionem, ad dispositionem ad gratiam, et ad assuetudinem bonorum operum. Quia
              tamen hoc meritum non proprie meritum dicitur, ideo magis concedendum est quod
              hujusmodi opera non sint alicujus meritoria, quam quod sint.</p>
            <p xml:id="ta-l4d15q1-d1e561">Ad primum ergo dicendum, quod sicut philosophus dicit in 9 Ethic., quia filius per
              omnia quae facere potest, nihil aequale patri reddere potest his quae a patre recipit,
              ideo nunquam pater debitor filii efficitur; et multo minus homo potest propter
              aequivalentiam operis Deum sibi constituere debitorem; et ideo nullum opus nostrum ex
              quantitate suae bonitatis habet quod aliquid mereatur; sed ex vi caritatis, quae facit
              ea quae sunt amicorum, esse communia. Unde quantumcumque sit opus bonum extra
              caritatem factum, non facit, proprie loquendo, quod aliquid recipiendi a Deo faciens
              debitum habeat; sed opus malum ex quantitate suae malitiae secundum aequivalentiam
              poenam meretur: quia ex parte Dei non sunt nobis aliqua mala facta sicut bona; et ideo
              quamvis opus malum mereatur ex condigno poenam, non tamen opus bonum sine caritate
              meretur ex condigno praemium.</p>
            <p xml:id="ta-l4d15q1-d1e564">Ad secundum et tertium dicendum, quod procedunt de merito congrui. Aliae autem
              rationes procedunt de merito condigni.</p>

          </div>
          <div xml:id="ta-l4d15q1-Dd1e569">
            <head xml:id="ta-l4d15q1-Hd1e571">Quaestiuncula 5</head>
            <p xml:id="ta-l4d15q1-d1e574">Ad quintam quaestionem dicendum, quod diminuere poenam infernalem potest intelligi
              dupliciter. Uno modo ita quod quis liberetur a poena quam jam meruit; et sic, cum
              nullus liberetur a poena nisi sit absolutus a culpa, quia effectus non diminuuntur
              neque tolluntur nisi diminuta vel ablata causa; per opera extra caritatem facta, quae
              neque culpam tollere neque diminuere possunt, poena Inferni mitigari non potest. Alio
              modo ita quod meritum poenae impediatur; et sic hujusmodi opera diminuunt poenam
              Inferni. Primo, quia homo reatum omissionis evadit, dum hujusmodi opera perficit.
              Secundo, quia hujusmodi opera aliquo modo ad bonum disponunt, ut homo ex minori
              contemptu etiam peccata faciat, ut etiam a multis peccatis per hujusmodi opera
              retrahatur. Sed diminutionem vel dilationem temporalis poenae merentur hujusmodi
              opera, sicut dicitur de Achab, 3 regum 21, eodem modo sicut et bonorum temporalium
              consecutionem. Quidam autem dicunt, quod minuunt poenam Inferni, non subtrahendo
              aliquid de ipsa quantum ad substantiam, sed fortificando subjectum, ut melius
              sustinere possit. Sed hoc non potest esse: quia fortificatio non est nisi ex ablatione
              passibilitatis; passibilitas autem est secundum mensuram culpae; et ideo si culpa non
              diminuitur, nec subjectum fortificari potest. Quidam etiam dicunt, quod diminuitur
              poena quantum ad vermem conscientiae, licet non quantum ad ignem. Sed hoc etiam nihil
              est: quia sicut poena ignis aequatur culpae, ita et poena remorsionis conscientiae;
              unde similis ratio est de utroque.</p>
            <p xml:id="ta-l4d15q1-d1e577">Et per hoc patet solutio ad objecta.</p>
          </div>
        </div>
        <div xml:id="ta-l4d15q1-Dd1e583" type="articulus">
          <head xml:id="ta-l4d15q1-Hd1e585">Articulus 4</head>

          <head xml:id="ta-l4d15q1-Hd1e588" type="question-title">Utrum satisfactionem oporteat fieri per opera poenalia</head>

          <div xml:id="ta-l4d15q1-Dd1e591">
            <head xml:id="ta-l4d15q1-Hd1e593">Quaestiuncula 1</head>
            <p xml:id="ta-l4d15q1-d1e596">Ad quartum sic proceditur. Videtur quod satisfactionem non oporteat fieri per opera
              poenalia. Quia per satisfactionem oportet fieri recompensationem ad divinam offensam.
              Sed nulla recompensatio videtur fieri per opera poenalia; quia Deus non delectatur in
              poenis nostris. Ergo non oportet satisfactionem per opera poenalia fieri.</p>
            <p xml:id="ta-l4d15q1-d1e599">Praeterea, quanto aliquod opus ex majori caritate procedit, tanto minus est poenale;
              quia caritas poenam non habet; 1 Joan. 4. Si ergo oportet opera satisfactoria esse
              poenalia; quanto magis sunt ex caritate facta, minus erunt satisfactoria; quod falsum
              est.</p>
            <p xml:id="ta-l4d15q1-d1e602">Praeterea, satisfacere est, ut dicit Anselmus, honorem debitum Deo impendere. Sed hoc
              etiam aliis quam operibus poenalibus fieri potest. Ergo satisfactionem non oportet
              poenalibus operibus fieri.</p>
            <p xml:id="ta-l4d15q1-d1e605">Sed contra est quod Gregorius dicit: <quote xml:id="ta-l4d15q1-Qd1e607">justum est ut peccator tanto majora sibi
                inferat lamenta per poenitentiam, quanto majora intulit damna per
              culpam</quote>.</p>
            <p xml:id="ta-l4d15q1-d1e612">Praeterea, per satisfactionem oportet sanari vulnus peccati perfecte. Sed peccatorum
              medicinae sunt poenae, ut philosophus dicit in 2 Ethic. Ergo oportet quod per poenalia
              opera satisfactio fiat.</p>

          </div>
          <div xml:id="ta-l4d15q1-Dd1e616">
            <head xml:id="ta-l4d15q1-Hd1e618">Quaestiuncula 2</head>
            <p xml:id="ta-l4d15q1-d1e621">Ulterius. Videtur quod flagella quibus a Deo in hac vita punimur, non possint
              satisfactoria esse. Nihil enim potest esse satisfactorium nisi quod est meritorium, ut
              ex dictis patet. Sed non meremur nisi per ea quae in nobis sunt. Cum ergo flagella
              quibus a Deo punimur, non sint in nobis, videtur quod satisfactoria esse non
              possint.</p>
            <p xml:id="ta-l4d15q1-d1e624">Praeterea, satisfactio tantum bonorum est. Sed hujusmodi flagella in malis
              inducuntur, et praecipue eis debentur. Ergo non possunt esse satisfactoria.</p>
            <p xml:id="ta-l4d15q1-d1e627">Praeterea, satisfactio respicit peccata praeterita. Sed aliquando ista flagella
              infliguntur illis qui peccata non habent, sicut de Job patet. Ergo videtur quod non
              sint satisfactoria.</p>
            <p xml:id="ta-l4d15q1-d1e630">Sed contra est quod dicitur Rom. 5, 3: <quote xml:id="ta-l4d15q1-Qd1e632" source="http://scta.info/resource/rom5_3">tribulatio patientiam operatur;
                patientia autem probationem et a peccato purgationem</quote>, ut Glossa ibidem
              dicit. Ergo flagella peccata purgant, et sic sunt satisfactoria.</p>
            <p xml:id="ta-l4d15q1-d1e637">Praeterea, Ambrosius dicit: <quote xml:id="ta-l4d15q1-Qd1e639">etsi fides</quote>, idest peccati conscientia,
                <quote xml:id="ta-l4d15q1-Qd1e642">desit, poena satisfacit</quote>. Ergo hujusmodi flagella sunt
              satisfactoria.</p>

          </div>
          <div xml:id="ta-l4d15q1-Dd1e647">
            <head xml:id="ta-l4d15q1-Hd1e649">Quaestiuncula 3</head>
            <p xml:id="ta-l4d15q1-d1e652">Ulterius. Videtur quod inconvenienter enumerentur opera satisfactoria, cum dicitur
              quod sunt tria; eleemosyna, jejunium, et oratio. Quia opus satisfactorium debet esse
              poenale. Sed oratio poenam non habet, cum sit contra poenae tristitiam medicina, sed
              delectationem; unde dicitur Jacob. 5, 13: <quote xml:id="ta-l4d15q1-Qd1e654" source="http://scta.info/resource/iac5_13@1-8">tristatur aliquis in vobis? Oret, et
                psallat</quote>. Ergo non debet computari inter opera satisfactoria.</p>
            <p xml:id="ta-l4d15q1-d1e658">Praeterea, omne peccatum vel est carnale vel spirituale. Sed, sicut dicit Hieronymus,
              jejunio sanantur pestes corporis, oratione pestes mentis. Ergo non debet esse aliquod
              aliud opus satisfactorium.</p>
            <p xml:id="ta-l4d15q1-d1e661">Praeterea, satisfactio necessaria est ad emundationem peccatorum. Sed eleemosyna ab
              omnibus peccatis emundat; Luc. 11, 41: <quote xml:id="ta-l4d15q1-Qd1e663" source="http://scta.info/resource/lc11_41@4-11">date eleemosynam, et omnia munda sunt
                vobis</quote>. Ergo alia duo sunt superflua.</p>
            <p xml:id="ta-l4d15q1-d1e667">Sed contra, videtur quod debeant esse plura. Quia contraria contrariis curantur. Sed
              multo plura sunt peccatorum genera quam tria. Ergo debent plura satisfactionis opera
              computari.</p>
            <p xml:id="ta-l4d15q1-d1e671">Praeterea, peregrinationes etiam injunguntur pro satisfactione, et disciplinae, sive
              flagellationes; quae non computantur sub aliquo horum. Ergo insufficienter
              numerantur.</p>
          </div>
          <div xml:id="ta-l4d15q1-Dd1e676">
            <head xml:id="ta-l4d15q1-Hd1e678">Quaestiuncula 1</head>
            <p xml:id="ta-l4d15q1-d1e681">Respondeo dicendum ad primam quaestionem, quod satisfactio, ut dictum est, respectum
              habet ad praeteritam offensam pro qua recompensatio fit per satisfactionem, et etiam
              ad futuram culpam, a qua per eam praeservamur; et quantum ad utrumque exigitur quod
              satisfactio per opera poenalia fiat. Recompensatio enim offensae importat
              adaequationem, quam oportet esse ejus qui offendit ad eum in quem offensa commissa
              est. Adaequatio autem in humana justitia attenditur per subtractionem ab uno qui plus
              habuit justo, et additionem ad alterum cui subtractum est aliquid. Deo autem quamvis
              quantum ex parte sui est, nihil subtrahi possit; tamen peccator, quantum in ipso est,
              aliquid ei subtraxit peccando, ut dictum est; unde oportet ad hoc quod recompensatio
              fiat, quod aliquid subtrahatur a peccante per satisfactionem, quod in honorem Dei
              cedat. Opus autem bonum, ex hoc quod est hujusmodi, non subtrahit aliquid, sed magis
              perficit ipsum; unde subtractio non potest fieri per opus bonum, nisi poenale sit. Et
              ideo ad hoc quod aliquod opus sit satisfactorium, oportet quod sit bonum, ut in
              honorem Dei sit; et poenale, ut aliquid peccatori subtrahatur. Similiter etiam poena a
              culpa futura praeservat; quia non facile homo ad peccata redit, ex quo poenam expertus
              est; unde secundum philosophum, poenae medicinae sunt.</p>
            <p xml:id="ta-l4d15q1-d1e684">Ad primum ergo dicendum, quod quamvis Deus non delectetur in poenis ut sunt poenae,
              delectatur tamen in eis ut sunt justae, et sic satisfactoriae esse possunt.</p>
            <p xml:id="ta-l4d15q1-d1e687">Ad secundum dicendum, quod sicut in satisfactione consideratur poenalitas, ita in
              merito consideratur difficultas. Diminutio autem difficultatis ex parte ipsius actus
              diminuit meritum ceteris paribus; sed diminutio difficultatis ex promptitudine
              voluntatis non diminuit meritum, sed auget. Et similiter diminutio poenalitatis ex
              promptitudine voluntatis, quod facit caritas, non diminuit efficaciam satisfactionis,
              sed auget.</p>
            <p xml:id="ta-l4d15q1-d1e690">Ad tertium dicendum, quod debitum pro peccato est recompensatio offensae, quae sine
              poena peccantis non fit; et de tali debito Anselmus intelligit.</p>

          </div>
          <div xml:id="ta-l4d15q1-Dd1e694">
            <head xml:id="ta-l4d15q1-Hd1e696">Quaestiuncula 2</head>
            <p xml:id="ta-l4d15q1-d1e699">Ad secundam quaestionem dicendum, quod recompensatio offensae praeteritae potest
              fieri et ab eo qui offendit, et ab alio. Quando autem fit ab alio, talis recompensatio
              vindicationis magis quam satisfactionis rationem habet. Quando autem fit ab ipso qui
              offendit, etiam rationem satisfactionis habet. Unde si flagella quae pro peccatis a
              Deo infliguntur, fiant aliquo modo ipsius patientis, rationem satisfactionis
              accipiunt. Fiunt autem ipsius, inquantum ea acceptat ad purgationem peccatorum, eis
              utens patienter. Si autem ratio eis per impatientiam dissentiat, tunc non efficiuntur
              aliquo modo ipsius; et ideo non habent rationem satisfactionis, sed vindicationis
              tantum.</p>
            <p xml:id="ta-l4d15q1-d1e702">Ad primum ergo dicendum, quod quamvis illa flagella non sint omnino in potestate
              nostra, tamen quantum ad aliquid sunt, cum scilicet eis patienter utimur; et sic homo
              facit de necessitate virtutem; unde et meritoria et satisfactoria esse possunt.</p>
            <p xml:id="ta-l4d15q1-d1e705">Ad secundum dicendum, quod sicut ex eodem igne, ut Gregorius dicit, aurum rutilat, et
              palea fumat; ita eisdem flagellis et boni purgantur, et mali magis inficiuntur per
              impatientiam; et ideo quamvis flagella sint communia, tamen satisfactio est tantum
              bonorum.</p>
            <p xml:id="ta-l4d15q1-d1e708">Ad tertium dicendum, quod flagella respectum habent ad culpam praeteritam semper, sed
              non semper ad culpam personae, sed ad culpam naturae. Si enim in natura humana nulla
              culpa praecessisset, nulla poena fuisset. Sed quia culpa in natura praecessit,
              personae alicui divinitus poena infertur sine culpa personae, ad meritum virtutis et
              cautelam peccati sequentis: et haec duo etiam necessaria sunt in satisfactione.
              Oportet enim esse opus meritorium, ut honor Deo exhibeatur; et oportet esse virtutum
              custodiam, ut a futuris peccatis praeservemur.</p>

          </div>
          <div xml:id="ta-l4d15q1-Dd1e712">
            <head xml:id="ta-l4d15q1-Hd1e714">Quaestiuncula 3</head>
            <p xml:id="ta-l4d15q1-d1e717">Ad tertiam quaestionem dicendum, quod satisfactio, ut dictum est, debet esse talis
              per quam aliquid nobis subtrahamus ad honorem Dei. Nos autem non habemus nisi tria
              bona; scilicet bona animae, bona corporis, et bona fortunae, scilicet exteriora. Ex
              bonis quidem fortunae subtrahimus aliquid nobis per eleemosynam; sed ex bonis
              corporalibus per jejunium; ex bonis autem animae non oportet quod aliquid subtrahamus
              nobis quantum ad essentiam vel quantum ad diminutionem ipsorum, quia per ea efficimur
              Deo accepti sed per hoc quod ea submittimus Deo totaliter; et hoc fit per orationem.
              Competit etiam iste numerus ex parte illa qua satisfactio peccatorum causas excidit;
              quia radices peccatorum tres ponuntur 1 Joan. 2: <quote xml:id="ta-l4d15q1-Qd1e719">concupiscentia carnis,
                concupiscentia oculorum, et superbia vitae</quote>. Et contra concupiscentiam carnis
              ordinatur jejunium; contra concupiscentiam oculorum, eleemosyna; contra superbiam
              vitae, oratio ut Augustinus dicit super Matth. Competit etiam quantum ad hoc quod
              satisfactionis est, peccatorum suggestionibus aditum non indulgere; quia omne peccatum
              vel in Deum committimus, et contra hoc ordinatur oratio; vel in proximum, et contra
              hoc eleemosyna; vel in nos ipsos, et contra hoc ordinatur jejunium.</p>
            <p xml:id="ta-l4d15q1-d1e723">Ad primum ergo dicendum, quod secundum quosdam duplex est oratio: quaedam quae est
              contemplativorum, quorum conversatio in caelis est; et talis, quia totaliter est
              delectabilis, non est satisfactoria: alia est quae pro peccatis gemitus fundit; et
              talis habet poenam, et est satisfactionis pars. Vel dicendum est melius, quod
              quaelibet oratio habet rationem satisfactionis: quia quamvis habeat suavitatem
              spiritus, tamen habet afflictionem carnis: quia, ut dicit Gregorius super Ezech., dum
              crescit in nobis fortitudo amoris intimi, infirmatur proculdubio fortitudo carnis;
              unde et nervus femoris Jacob ex lucta Angeli emarcuisse legitur in Genesi cap. 32.</p>
            <p xml:id="ta-l4d15q1-d1e726">Ad secundum dicendum, quod peccatum carnale dicitur dupliciter. Uno modo quod in ipsa
              delectatione carnis completur, ut gula et luxuria; alio modo quod completur in his
              quae ad carnem ordinantur, quamvis non in delectatione carnis, sed in delectatione
              animae magis, ut avaritia; unde talia peccata sunt quasi media inter spiritualia et
              carnalia; et ideo oportet quod eis etiam respondeat aliqua satisfactio propria,
              scilicet eleemosyna.</p>
            <p xml:id="ta-l4d15q1-d1e729">Ad tertium dicendum, quod quamvis singula istorum per quamdam convenientiam singulis
              peccatis approprientur, quia congruum est ut in quo quis peccavit, in hoc puniatur, et
              quod peccati commissi per satisfactionem radix abscindatur; tamen quodlibet horum pro
              quolibet peccato satisfacere potest. Unde ei qui non potest unum ex eis perficere,
              injungatur aliud; et praecipue eleemosyna aliorum vices supplere potest, inquantum
              alia satisfactionis opera per eleemosynam sibi quisque mercatur quodammodo in illis
              quibus eleemosynam tribuit; unde non oportet quod si eleemosyna omnia mundat peccata,
              propter hoc aliae satisfactiones superfluant.</p>
            <p xml:id="ta-l4d15q1-d1e733">Ad quartum dicendum, quod quamvis sint multa peccata in specie, tamen omnia ad illas
              tres radices, vel ad illa tria peccatorum genera quibus diximus dictas satisfactiones
              respondere, reducuntur.</p>
            <p xml:id="ta-l4d15q1-d1e736">Ad quintum dicendum, quod quidquid ad afflictionem corporis pertinet, totum ad
              jejunium refertur; et quidquid ad proximi utilitatem expenditur, totum elemosynae
              rationem habet; et similiter quaecumque latria exhibeatur Deo, orationis accipit
              rationem; et ideo etiam unum opus potest habere plures rationes satisfaciendi.</p>
          </div>
        </div>
        <div xml:id="ta-l4d15q1-Dd1e741" type="articulus">
          <head xml:id="ta-l4d15q1-Hd1e743">Articulus 5</head>

          <head xml:id="ta-l4d15q1-Hd1e746" type="question-title">Utrum restitutio sit satisfactionis pars</head>

          <div xml:id="ta-l4d15q1-Dd1e749">
            <head xml:id="ta-l4d15q1-Hd1e751">Quaestiuncula 1</head>
            <p xml:id="ta-l4d15q1-d1e754">Ad quintum sic proceditur. Videtur quod restitutio sit satisfactionis pars. Quia
              satisfactio reconciliat Deo et proximo. Sed per restitutionem homo reconciliatur
              proximo. Ergo restitutio est satisfactionis pars.</p>
            <p xml:id="ta-l4d15q1-d1e757">Praeterea, satisfactio fit per contrarium peccati, sicut per jejunium satisfacimus de
              gula. Sed contrarium peccati malae ablationis est restitutio. Ergo restitutio est
              quaedam satisfactionis pars.</p>
            <p xml:id="ta-l4d15q1-d1e760">Praeterea, Ambrosius dicit, quod vera poenitentia est a peccato cessare. Sed qui
              restituit, a peccato cessat: quia quamdiu quis alienum eo invito detinet, peccat. Ergo
              restitutio est pars poenitentiae. Sed non nisi ratione satisfactionis. Ergo est pars
              satisfactionis.</p>
            <p xml:id="ta-l4d15q1-d1e763">Sed contra, satisfactio fit Deo, ut patet per definitionem Anselmi supra positam. Sed
              restitutio fit proximo. Ergo satisfactionis non est restitutio pars.</p>
            <p xml:id="ta-l4d15q1-d1e767">Praeterea, satisfactio ponitur in arbitrio sacerdotis poenitentiam injungentis; non
              autem restitutio. Ergo restitutio non est satisfactionis pars.</p>

          </div>
          <div xml:id="ta-l4d15q1-Dd1e771">
            <head xml:id="ta-l4d15q1-Hd1e773">Quaestiuncula 2</head>
            <p xml:id="ta-l4d15q1-d1e776">Ulterius. Videtur quod ablatum non semper debet restitui. Fama enim restitui non
              potest. Sed fama aufertur. Ergo non de omni ablato potest fieri restitutio.</p>
            <p xml:id="ta-l4d15q1-d1e779">Praeterea, damna in personam illata, sunt maxima. Sed hujusmodi damna non possunt
              restitui, ut ablatio virginitatis, abscissio membri alicujus. Ergo non omne ablatum
              potest restitui.</p>
            <p xml:id="ta-l4d15q1-d1e782">Praeterea, qui impedit aliquem a consecutione alicujus, videtur hoc sibi auferre. Sed
              hoc non debet ei restituere vel recompensare, sicut si quis impedit aliquem ne
              praebendam consequatur. Ergo videtur quod non omne ablatum debeat restitui.</p>
            <p xml:id="ta-l4d15q1-d1e785">Praeterea, qui occasionem damni dat, damnum dedisse videtur. Sed ille qui subvertit
              semina in campo projecta, dat occasionem damni de toto fructu qui inde sequi posset;
              et similiter de illo qui detinet pecuniam creditoris ultra terminum praefixum, ex qua
              ille poterat lucrari, de toto lucro quod accidere potuisset: nec tamen videtur quod
              teneatur ad restitutionem totius lucri quod accidere potuisset, vel fructus qui
              percipiendus esset. Ergo non oportet quod semper fiat ablatorum restitutio.</p>
            <p xml:id="ta-l4d15q1-d1e789">Sed contra, videtur quod homo debet plus restituere quam abstulerit. Quia praeceptum
              legis veteris est, ut patet Exod. 22, quod ovis reddatur in quadruplum, et bos in
              quintuplum; et hoc praeceptum, cum sit de moribus, videtur esse morale. Ergo adhuc
              manet: ergo tenetur homo in quintuplum vel quadruplum restituere.</p>
            <p xml:id="ta-l4d15q1-d1e792">Praeterea, ea quae in Scriptura ponuntur, nobis in exemplum dantur. Sed Luc. 10
              dicitur, quod Zachaeus se obtulit ad restitutionem in quadruplum eorum quae acceperat
              per fraudem. Ergo et talis debet esse apud nos restitutionis modus.</p>

          </div>
          <div xml:id="ta-l4d15q1-Dd1e796">
            <head xml:id="ta-l4d15q1-Hd1e798">Quaestiuncula 3</head>
            <p xml:id="ta-l4d15q1-d1e801">Ulterius. Videtur quod solus ille qui accipit, ad restitutionem teneatur. Quia non
              exigitur plus in restitutione quam illatum est in damno. Si ergo unus solus damnum
              intulit, ille solus ad restitutionem tenetur: alias multo plura reciperet damnificatus
              quam ea quae amisit, si a quolibet consentiente deberet sibi in solidum restitutio
              fieri.</p>
            <p xml:id="ta-l4d15q1-d1e804">Praeterea, nulli debetur restitutio nisi ei qui damnum passus est. Sed contingit quod
              aliquis praecipiat damnificari aliquem, vel consulat, aut consentiat; et tamen ille
              non damnificatur. Ergo tales non semper ad restitutionem tenentur.</p>
            <p xml:id="ta-l4d15q1-d1e807">Praeterea, nullus debet incurrere damnum personae pro evitando damno pecuniae
              alterius: quia caritas debet esse ordinata. Sed quandoque si aliquis raptorem
              manifestaret, incurreret personae suae periculum. Ergo non est verum quod teneatur
              ille qui non manifestat, ad restitutionem, ut quidam dicunt.</p>
            <p xml:id="ta-l4d15q1-d1e810">Praeterea, multi etiam boni viri non reprehendunt eos quos vident injuste accipere
              aliena; unde durum esset dicere, quod tenerentur ad restitutionem omnium. Ergo etiam
              ille qui non reprehendit, non tenetur, ut a quibusdam dicitur, restituere. Similiter
              etiam potest objici de illis qui non obstant, et tamen obstare possunt.</p>

          </div>
          <div xml:id="ta-l4d15q1-Dd1e815">
            <head xml:id="ta-l4d15q1-Hd1e817">Quaestiuncula 4</head>
            <p xml:id="ta-l4d15q1-d1e820">Ulterius. Videtur quod non sit semper restitutio facienda ei qui damnum passus est.
              Nullus enim potest restituere ei quem non cognoscit. Sed quandoque fur nescit cujus
              sit res quam furto accepit. Ergo videtur quod non teneatur ei restituere.</p>
            <p xml:id="ta-l4d15q1-d1e823">Praeterea, ille qui accepit, non tenetur nisi ad restitutionem. Sed aliquando ad eum
              cui debet fieri restitutio, non posset pervenire sine magno damno; forte etiam cum
              majori quam sit pretium rei restituendae. Ergo videtur quod in tali casu non teneatur
              ei restituere.</p>
            <p xml:id="ta-l4d15q1-d1e826">Praeterea, aliquis in depraedatione civitatum injuste accipit aliqua. Sed non potest
              ei cujus fuit, restituere: quia vel nescit eum, vel mortuus est. Ergo videtur quod non
              teneatur restituere.</p>
            <p xml:id="ta-l4d15q1-d1e829">Praeterea, aliquis praelatus Ecclesiae injuste aliquas res Ecclesiae concedit alicui.
              Sed iste non tenetur reddere Ecclesiae, ut videtur, quia venirent ad manus illius
              praelati, qui non est dignus ea recipere. Ergo videtur quod non semper ei qui damnum
              passus est, sit restitutio facienda.</p>
            <p xml:id="ta-l4d15q1-d1e833">Sed contra est, quia per restitutionem integratur aequalitas justitiae. Sed
              aequalitas justitiae est ut quod aufertur a lucro, apponatur ad damnum, ut dicitur in
              5 Ethic. Ergo videtur quod restitutio sit semper facienda ei qui damnum passus
              est.</p>
          </div>
          <div xml:id="ta-l4d15q1-Dd1e837">
            <head xml:id="ta-l4d15q1-Hd1e839">Quaestiuncula 1</head>
            <p xml:id="ta-l4d15q1-d1e842">Respondeo dicendum ad primam quaestionem, quod inaequalitas justitiae opposita duobus
              modis contingit. Uno modo in rebus exterioribus, ut quando unus rem alienam detinet;
              alio modo in actionibus et passionibus, sicut cum quis alium per violentiam
              reverberat; et haec duo aliquando separata sunt, ut per se patet; aliquando autem
              conjunguntur, ut cum quis per violentiam accepit, in quo ei a quo accepit, injuriam et
              contumeliam infert; et secundum hoc reparatio aequalitatis justitiae dupliciter
              significatur. Reparatio enim inaequalitatis existentis in rebus, restitutio dicitur;
              reparatio autem inaequalitatis existentis in actionibus et passionibus, satisfactio
              nominatur; et ideo quandoque est satisfactio sine restitutione aliqua, ut cum quis se
              proximo humiliat de aliquibus contumeliis ei dictis; aliquando autem restitutio sine
              satisfactione, ut cum quis mutuum reddit; aliquando autem utrumque exigitur; ut cum
              quis alicui per violentiam rem suam subtraxit: et sic loquimur hic de restitutione rei
              male ablatae, in quo homo proximum et Deum offendit. Quidam ergo dicunt, quod talis
              restitutio non est pars satisfactionis, quia non debetur Deo tantum; nec est ad
              arbitrium sacerdotis, sed est ad satisfactionem praeambulum. Sed hoc nihil est: quia
              omne peccatum quod in proximum committitur, etiam in Deum commissum est; sicut et in
              dilectione proximi dilectio Dei includitur; unde et satisfactio proximi conjunctam
              habet satisfactionem Dei. Nec obstat quod non est ad arbitrium sacerdotis: quia
              sacerdos non est ibi vicarius proximi, sicut est vicarius Dei; et ideo satisfactio
              quae est Deo facienda, dependet ex arbitrio ejus; sed satisfactio quae est proximo et
              Deo simul facienda, non. Et ideo alii dicunt, quod est satisfactionis pars. Sed hoc
              verum non est: quia satisfactio offensam removet, et a poena liberat. Nullus autem ex
              hoc ipso quod offendere desistit, consequitur hoc quod de offensa praecedenti
              reconciliationem inveniat, vel poenam pro illa debitam evadat; sed hoc solum
              consequitur, quod majorem offensam et poenam non cumulat; et sic cessare ab offensa
              nulla pars satisfactionis est, sed est praeambulum ad satisfactionem. Et ideo, cum
              restitutio nihil aliud sit quam ab offensa cessare, quia ex hoc ipso quod rem alienam
              detinet eo invito, offendit; constat quod non est pars satisfactionis proprie
              acceptae, sed est praeambulum ad satisfactionem; non tamen propter rationem prius
              assignatam: quia bene concedimus quod satisfactio proximo facta, est pars
              satisfactionis Deo factae; sed restitutio non est pars satisfactionis neque Deo neque
              proximo factae.</p>
            <p xml:id="ta-l4d15q1-d1e845">Ad primum ergo dicendum, quod de offensa homo proximo non reconciliatur per hoc quod
              sua ei restituit, sed per hoc quod supra hoc aliquid humilitatis ei exhibet; et ita
              non sequitur quod restitutio sit satisfactionis pars.</p>
            <p xml:id="ta-l4d15q1-d1e848">Ad secundum dicendum, quod restitutio non est contrarium ad acceptionem vel
              detentionem injustam; sed magis est negatio vel privatio ipsius; et ideo non oportet
              quod hoc sufficiat ad satisfactionem, sicut nec est satisfactorium pro gula ut quis
              non immoderate comedat, sed ut etiam a moderatis abstineat.</p>
            <p xml:id="ta-l4d15q1-d1e851">Ad tertium dicendum, quod cessare a peccato dicitur esse pars poenitentiae, non
              quidem desistendo a peccato praeterito sicut praeambulum ad poenitentiam, sed
              praecidendo causas futurorum peccatorum, ut dictum est prius.</p>

          </div>
          <div xml:id="ta-l4d15q1-Dd1e855">
            <head xml:id="ta-l4d15q1-Hd1e857">Quaestiuncula 2</head>
            <p xml:id="ta-l4d15q1-d1e860">Ad secundam quaestionem dicendum, quod per satisfactionem oportet quod homo sicut
              Deo, ita proximo reconcilietur. Reconciliatio autem nihil aliud est quam amicitiae
              reparatio. Manente autem causa dissolutionis amicitiae, amicitia reparari non potest;
              quae quidem causa fuit inaequalitas ex injusta acceptione vel detentione causata; et
              ideo ille satisfacere non potest, nec Deo reconciliari, qui rem male ablatam, vel
              detentam male, non restituit. Sed sciendum, quod amicitia, ut philosophus dicit in 8
              Ethic., non requirit semper aequale, sed quod possibile; et ideo si aliqua sunt ablata
              quae omnino restitui non possunt, sufficit voluntas restituendi cum tanta restitutione
              quanta possibilis est secundum conditionem utriusque ad arbitrium bonorum.</p>
            <p xml:id="ta-l4d15q1-d1e863">Ad primum ergo dicendum, quod ille qui malitiam alicujus manifestat et qui habet
              corrigere, vel etiam, si sit incorrigibilis, in conspectu Ecclesiae, ut confusus a
              peccato desistat, vel saltem ut alii ab ejus consortio corruptivo discedant, servato
              ordine caritatis fraternae, non injuste famam aufert; unde non tenetur ad famae
              restitutionem. Si autem intentione diffamandi hoc fecerit, injuste aufert, etiam si
              verum sit quod dicit; et tunc tenetur ad famae restitutionem vel dicendo se falsum
              dixisse, si falsum dixit; vel quocumque alio modo, non mentiendo, si verum dixit, sine
              hoc tamen quod se verum dixisse dicat; quia non debet alterius famam cum mendacio
              restituere.</p>
            <p xml:id="ta-l4d15q1-d1e866">Ad secundum dicendum, quod restitutio principaliter inventa est in damnis quae
              inferuntur in rebus fortunae, quae restitui possunt: in his autem quae objectio
              tangit, quae non possunt ad simile bonum restitui, debet fieri restitutio qualis
              possibilis est, scilicet ad arbitrium bonorum.</p>
            <p xml:id="ta-l4d15q1-d1e869">Ad tertium dicendum, quod ille qui impedit aliquem ne praebendam consequatur, si hoc
              faciat quia indignus est, vel ut de alio melius provideatur, non injuste facit; unde
              non tenetur ad restitutionem; si autem animo laedendi ipsum, tenetur ad restitutionem,
              non quidem tanti quantum valebat praebenda, quia ipse eam non bene erat consecutus;
              sed pensatis conditionibus utriusque secundum arbitrium bonorum.</p>
            <p xml:id="ta-l4d15q1-d1e873">Ad quartum dicendum, quod ille qui subfodit semina, non tenetur ad tantum quantum
              agri fructus valituri erant, sed quantum ager sic seminatus valere consuevit; quia
              multis de causis potest impediri agrorum fructus. Et similiter dicendum est de eo cui
              debitum non restituitur suo tempore; quia non tenetur restituere tantum quantum
              lucrari potuisset; sed secundum aestimationem lucri quod accidere consuevit, pensato
              labore, et infortuniis etiam, quae in lucro accidere alias possent; quia lucrum non
              causatur tantum ex pecunia, sed ex industria et labore.</p>
            <p xml:id="ta-l4d15q1-d1e876">Ad quintum dicendum, quod illud praeceptum legis quamvis sit de moribus, non tamen
              est morale, sed judiciale. Talia enim praecepta pro loco et tempore populo illi
              dabantur; unde tunc non obligant nisi de novo statuerentur ab aliquo qui statuendi
              haberet potestatem. Nihilominus tamen inquantum habebant aliquid significationis per
              Christum, impleta sunt hujusmodi praecepta, sicut et caeremonialia.</p>
            <p xml:id="ta-l4d15q1-d1e879">Ad sextum dicendum, quod Zachaeus non dixit hoc quasi necessarium, sed ex
              abundanti.</p>

          </div>
          <div xml:id="ta-l4d15q1-Dd1e883">
            <head xml:id="ta-l4d15q1-Hd1e885">Quaestiuncula 3</head>
            <p xml:id="ta-l4d15q1-d1e888">Ad tertiam quaestionem dicendum, quod quidam versus dantur de illis qui tenentur ad
              restitutionem, tales: <quote xml:id="ta-l4d15q1-Qd1e890">jussio, consilium, consensus, palpo, recursus,
                participans, mutus, non obstans, non manifestans</quote>. Sed tantum quinque istorum
              sunt quae ad restitutionem semper obligant; quorum primum est jussio, quando aliquis
              jubet aliquem depraedari: alias tyranni non tenerentur ad restitutionem. Secundus est
              consensus ad rapinam perpetrandam in eo sine quo rapina fieri non poterat. Tertium est
              recursus, quando scilicet aliquis receptator latronum est, et eis patrocinium
              praestat. Quartum est participatio, quando aliquis latroni se sociat ad spoliandum, et
              partem spoliorum accipit. Quintum est non obstans, cum scilicet ex officio obstare
              tenetur, ut principes terrae, qui justitiam servare debent, si non obstant cum obstare
              possint, ad restitutionem tenentur. In aliis autem causis enumeratis non obligatur
              semper quis ad restitutionem, nisi in certis casibus, quando probabiliter credit quod
              consilium suum fuit efficax, et quod alias injusta ablatio commissa non fuisset.
              Similiter etiam non omnis palpo, idest adulator, ad restitutionem tenetur; sed ille
              qui adulando ad auferendum incitat, dicens hoc signum strenuitatis esse. Similiter
              etiam mutus dicitur qui ex officio reclamare tenetur et non reclamat; nec tunc semper
              tenetur ad restitutionem, nisi operetur ut fiat injusta ablatio; sed debet inducere
              eum qui abstulit, ut reddat. Similiter etiam non omnis qui non manifestat, tenetur ad
              restitutionem; sed ille qui pro latrocinio celat, et particeps est lucri. In omnibus
              autem his, si principalis restituit, alii deobligantur a debito restitutionis.</p>
            <p xml:id="ta-l4d15q1-d1e894">Et per hoc patet solutio ad objecta.</p>

          </div>
          <div xml:id="ta-l4d15q1-Dd1e898">
            <head xml:id="ta-l4d15q1-Hd1e900">Quaestiuncula 4</head>
            <p xml:id="ta-l4d15q1-d1e903">Ad quartam quaestionem dicendum, quod restituere est iterato statuere aliquem in suae
              rei possessione; et ideo patet quod illi qui privatus est re sua, debet fieri
              restitutio.</p>
            <p xml:id="ta-l4d15q1-d1e906">Ad primum ergo dicendum, quod quando incertus est dominus rerum ablatarum, pauperes
              sunt heredes; et ideo non deobligatur a debito restitutionis, nisi det pauperibus pro
              anima illius cui restitutio debebatur, adhibita tamen prius diligentia debita.</p>
            <p xml:id="ta-l4d15q1-d1e909">Ad secundum dicendum, quod si sit res magni valoris, debet sibi transmittere, si
              potest commode; nec obstat si damnum de remissione patitur, quia ipse sibi causa fuit
              injuste auferendo. Si autem transmittere non possit, vel res sit non magni valoris,
              potest eam dare propinquis illius si habet, vel alicui coenobio, si non habet
              propinquos, cum protestatione tali quod ei reddere teneantur, si requisiverit, vel
              unquam comparuerit.</p>
            <p xml:id="ta-l4d15q1-d1e912">Ad tertium dicendum, quod ille qui illo modo accipit, debet pauperibus illius villae
              restituere, vel in alios usus communitatis illius civitatis expendere secundum
              arbitrium episcopi, vel illorum ad quos pertinet cura illius civitatis.</p>
            <p xml:id="ta-l4d15q1-d1e916">Ad quartum dicendum, quod debet fieri restitutio Ecclesiae, ut res illae deveniant ad
              successorem illius praelati; quia quamvis ipse eas recipere non mereatur, Ecclesia
              tamen perdere eas non debet.</p>
          </div>
        </div>
      </div>
    </body>
  </text>
</TEI>