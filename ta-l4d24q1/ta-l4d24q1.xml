<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 24, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 24, Quaestio 1</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="408a"/>
      </div>
    </front>
    <body>
      <div xml:id="ta-l4d24q1">
        <head xml:id="ta-l4d24q1-Hd1e97">Quaestio 1</head>
        <head xml:id="ta-l4d24q1-Hd1e100">Distinctio 24</head>
        <div xml:id="ta-l4d24q1-Dd1e103">
          <head xml:id="ta-l4d24q1-Hd1e105">Prooemium</head>
          <p xml:id="ta-l4d24q1-d1e108">Postquam determinavit Magister de sacramentis quae ordinantur in remedium unius
            personae, hic determinat de sacramentis quae ordinantur in remedium totius Ecclesiae; et
            dividitur in partes duas: in prima determinat de sacramento ordinis, quod ordinatur ad
            spiritualem multiplicationem et gubernationem Ecclesiae; in secunda de matrimonio, quod
            ordinatur ad multiplicationem materialem fidelium, 26 dist., ibi: <quote xml:id="ta-l4d24q1-Qd1e110">cum alia
              sacramenta post peccatum et propter peccatum exordium sumpserint, matrimonii
              sacramentum etiam ante peccatum legitur institutum a domino</quote>. Prima in duas: in
            prima determinat de sacramento ordinis; in secunda de conferentibus hoc sacramentum,
            dist. 25, ibi: <quote xml:id="ta-l4d24q1-Qd1e113">solet quaeri, si haeretici (...) possint tradere sacros
              ordines</quote>. Prima in duas: in prima de ordinibus; in secunda de quibusdam
            officiis vel dignitatibus quae ad ordines consequuntur, ibi: <quote xml:id="ta-l4d24q1-Qd1e116">sunt et alia quaedam
              non ordinum, sed dignitatum vel officiorum nomina</quote>. Prima in duas: in prima
            determinat de ordinibus distinctis; in secunda, quid inter se commune habeant, ibi:
              <quote xml:id="ta-l4d24q1-Qd1e119">si autem quaeratur, quid sit quod hic vocatur ordo; sane dici potest,
              signaculum esse</quote>. Prima in duas: in prima ponit numerum distinctorum ordinum;
            in secunda de eis prosequitur, ibi: <quote xml:id="ta-l4d24q1-Qd1e122">in sacramento igitur septiformis spiritus
              septem sunt gradus ecclesiastici</quote>. Circa primum tria facit: primo ponit numerum
            ordinum; secundo effectum quem habent in suscipientibus, ibi: <quote xml:id="ta-l4d24q1-Qd1e126">illi vero in quorum
              mentibus diffusa est septiformis gratia spiritus sancti, cum ad ecclesiasticos ordines
              accedunt, in ipsa spiritualis gradus promotione ampliorem gratiam percipere
              creduntur</quote>; tertio conditiones quas in eis requirunt, ibi: <quote xml:id="ta-l4d24q1-Qd1e129">tales autem
              ad ministerium spirituale eligendi sunt clerici, qui digne possint dominica sacramenta
              tractare. In sacramento ergo septiformis spiritus septem sunt gradus
              ecclesiastici</quote>. Hic prosequitur de ordinibus; et circa hoc facit tria: primo
            determinat quoddam quod praeexigitur ad ordines, scilicet corona; secundo de ipsis
            ordinibus prosequitur, ibi: <quote xml:id="ta-l4d24q1-Qd1e132">ostiarii iidem et janitores sunt</quote>; tertio
            ostendit quamdam ordinum dictorum differentiam, ibi: <quote xml:id="ta-l4d24q1-Qd1e135">cumque omnes sint
              spirituales et sacri, excellenter tamen canones duos tantum sacros ordines appellari
              censent</quote>. Secunda pars in septem partes dividitur, secundum quod de septem
            ordinibus prosequitur, quae partes per se patent in littera. <quote xml:id="ta-l4d24q1-Qd1e138">Sunt et alia quaedam
              non ordinum, sed dignitatum vel officiorum nomina</quote>. Hic determinat de
            nominibus, quibus non ordines, sed dignitates vel officia exprimuntur; et circa hoc duo
            facit: primo determinat de nominibus dignitatum; secundo de nominibus officiorum, ibi:
              <quote xml:id="ta-l4d24q1-Qd1e141">vates a vi mentis appellati sunt</quote>. Circa primum tria facit: primo
            exponit nomen episcopatus, quod ad dignitatem pertinet; secundo ponit ejus
            distinctionem, ibi: <quote xml:id="ta-l4d24q1-Qd1e145">ordo autem episcoporum quadripartitus est</quote>; tertio
            ponit distinctionis originem, ibi: <quote xml:id="ta-l4d24q1-Qd1e148">horum autem distinctio</quote> etc., <quote xml:id="ta-l4d24q1-Qd1e151">a
              gentilibus introducta videtur. Vates a vi mentis appellati sunt</quote>. Hic ponit
            nomina diversa officiorum; et circa hoc tria facit: primo exponit diversa officiorum
            nomina; secundo ostendit qualiter in officiis se habere debeant, ibi: <quote xml:id="ta-l4d24q1-Qd1e154">his
              breviter tractatis admonendi sunt Christi ministri</quote> etc.; tertio exponit nomen
            Missae, ad quam officia distincta requiruntur, ibi: <quote xml:id="ta-l4d24q1-Qd1e157">Missa autem dicitur</quote>
            et cetera. Hic est triplex quaestio. Prima de ordine in communi. Secunda de distinctione
            ordinum. Tertia de his quae sunt ordinibus annexa. Circa primum quaeruntur tria: 1 de
            ipso ordine; 2 de effectu ejus; 3 de recipientibus ipsum.</p>

        </div>
        <div xml:id="ta-l4d24q1-Dd1e162" type="articulus">
          <head xml:id="ta-l4d24q1-Hd1e164">Articulus 1</head>

          <head xml:id="ta-l4d24q1-Hd1e167" type="question-title">Utrum ordo in Ecclesia esse debeat</head>

          <div xml:id="ta-l4d24q1-Dd1e170">
            <head xml:id="ta-l4d24q1-Hd1e172">Quaestiuncula 1</head>
            <p xml:id="ta-l4d24q1-d1e175">Ad primum sic proceditur. Videtur quod ordo in Ecclesia esse non debeat. Ordo enim
              requirit subjectionem et praelationem. Sed subjectio videtur repugnare libertati, in
              quam vocati sumus per Christum. Ergo ordo in Ecclesia esse non debet.</p>
            <p xml:id="ta-l4d24q1-d1e178">Praeterea, ille qui in ordine constituitur, alio superior fit. Sed in Ecclesia
              quilibet debet se altero inferiorem reputare. Phil. 2, 3: <quote xml:id="ta-l4d24q1-Qd1e180" source="http://scta.info/resource/phil2_3@11-14">superiores invicem
                arbitrantes</quote>. Ergo non debet in Ecclesia esse ordo.</p>
            <p xml:id="ta-l4d24q1-d1e184">Praeterea, ordo invenitur in Angelis propter distinctionem eorum in bonis naturalibus
              et gratuitis. Sed omnes homines sunt in natura unum; gratiarum etiam dona quis
              eminentius habeat, ignotum est. Ergo ordo in Ecclesia esse non potest.</p>
            <p xml:id="ta-l4d24q1-d1e187">Sed contra, Rom. 13, 1: <quote xml:id="ta-l4d24q1-Qd1e189" source="http://scta.info/resource/rom13_1">quae a Deo sunt, ordinata sunt</quote>. Sed Ecclesia a
              Deo est, quia ipse eam aedificavit sanguine suo. Ergo ordo in Ecclesia esse debet.</p>
            <p xml:id="ta-l4d24q1-d1e194">Praeterea, status Ecclesiae est medius inter statum naturae et gloriae. Sed in natura
              invenitur ordo, quo quaedam aliis superiora sunt; et similiter in gloria, ut patet in
              Angelis. Ergo in Ecclesia debet esse ordo.</p>

          </div>
          <div xml:id="ta-l4d24q1-Dd1e198">
            <head xml:id="ta-l4d24q1-Hd1e200">Quaestiuncula 2</head>
            <p xml:id="ta-l4d24q1-d1e203">Ulterius. Videtur quod inconvenienter ordo in littera definiatur, ubi dicitur:
                <quote xml:id="ta-l4d24q1-Qd1e205">ordo est signaculum quoddam Ecclesiae, per quod spiritualis potestas traditur
                ordinato</quote>. Pars enim non debet poni genus totius. Sed character, qui per
              signaculum exponitur in consequenti definitione, est pars ordinis: quia dividitur
              contra id quod est res tantum, vel sacramentum tantum, cum sit res et sacramentum.
              Ergo signaculum non debet poni quasi genus ordinis.</p>
            <p xml:id="ta-l4d24q1-d1e209">Praeterea, sicut in sacramento ordinis imprimitur character, ita in sacramento
              Baptismi. Sed in definitione Baptismi non ponebatur character. Ergo nec in definitione
              ordinis poni debet.</p>
            <p xml:id="ta-l4d24q1-d1e212">Praeterea, in Baptismo etiam quaedam spiritualis potestas datur accedendi ad
              sacramenta; et iterum est quoddam signaculum, cum sit sacramentum. Ergo haec definitio
              convenit Baptismo; et sic inconvenienter assignatur de ordine.</p>
            <p xml:id="ta-l4d24q1-d1e215">Praeterea, ordo relatio quaedam est, quae in utroque extremorum salvatur. Extrema
              autem hujus relationis sunt superior et inferior. Ergo inferiores habent ordinem sicut
              et superiores. Sed in eis non est aliqua potestas praeeminentiae, qualis ponitur hic
              in definitione ordinis, ut patet per expositionem sequentem, ubi ponitur
                <quote xml:id="ta-l4d24q1-Qd1e217">promotio potestatis</quote>. Ergo inconvenienter definitur hic ordo.</p>

          </div>
          <div xml:id="ta-l4d24q1-Dd1e222">
            <head xml:id="ta-l4d24q1-Hd1e224">Quaestiuncula 3</head>
            <p xml:id="ta-l4d24q1-d1e227">Ulterius. Videtur quod ordo non sit sacramentum. Sacramentum enim, ut dicit Hugo de
              sancto Victore, est materiale elementum. Sed ordo non nominat aliquid hujusmodi, sed
              magis relationem vel potestatem: quia ordo est pars potestatis, secundum praefatum.
              Ergo non est sacramentum.</p>
            <p xml:id="ta-l4d24q1-d1e230">Praeterea, sacramenta non sunt de Ecclesia triumphante. Sed est ibi ordo, ut patet de
              Angelis. Ergo ordo non est sacramentum.</p>
            <p xml:id="ta-l4d24q1-d1e233">Praeterea, sicut praelatio spiritualis, quae est ordo, datur cum quadam
              consecratione, ita et praelatio saecularis: quia et reges inunguntur, ut supra, dist.
              23, dictum est. Sed regia dignitas non est sacramentum. Ergo nec ordo de quo
              loquimur.</p>
            <p xml:id="ta-l4d24q1-d1e236">Sed contra est, quia ab omnibus enumeratur inter septem Ecclesiae sacramenta.</p>
            <p xml:id="ta-l4d24q1-d1e240">Praeterea, propter quod unumquodque, et illud magis. Sed propter ordinem efficitur
              homo dispensator aliorum sacramentorum. Ergo ordo habet magis rationem quod sit
              sacramentum quam alia.</p>

          </div>
          <div xml:id="ta-l4d24q1-Dd1e245">
            <head xml:id="ta-l4d24q1-Hd1e247">Quaestiuncula 4</head>
            <p xml:id="ta-l4d24q1-d1e250">Ulterius. Videtur quod forma hujus sacramenti inconvenienter in littera exprimatur.
              Quia sacramenta efficaciam habent ex forma. Sed efficacia sacramentorum est ex virtute
              divina, quae in eis secretius operatur salutem. Ergo in forma hujus sacramenti deberet
              fieri mentio de virtute divina per invocationem Trinitatis; sicut in aliis
              sacramentis.</p>
            <p xml:id="ta-l4d24q1-d1e253">Praeterea, imperare est ejus qui habet auctoritatem. Sed auctoritas non residet penes
              eum qui sacramenta dispensat, sed ministerium tantum. Ergo non deberet uti imperativo
              modo, ut diceret, sic agite; vel, accipite hoc vel illud; aut aliquid hujusmodi.</p>
            <p xml:id="ta-l4d24q1-d1e256">Praeterea, in forma sacramenti non debet fieri mentio nisi de illis quae sunt de
              essentia sacramenti. Sed usus potestatis acceptae non est de essentia hujus
              sacramenti, sed consequitur ad ipsum. Ergo non debet de eo fieri mentio in forma hujus
              sacramenti.</p>
            <p xml:id="ta-l4d24q1-d1e259">Praeterea, omnia sacramenta ordinant ad aeternam remunerationem. Sed in formis
              aliorum sacramentorum non fit mentio de remuneratione. Ergo nec in forma hujus
              sacramenti deberet de ea fieri mentio, sicut fit cum dicitur: <quote xml:id="ta-l4d24q1-Qd1e261">habiturus partem,
                si fideliter officium tuum impleveris, cum iis qui verbum Dei bene
                ministraverunt</quote>.</p>

          </div>
          <div xml:id="ta-l4d24q1-Dd1e266">
            <head xml:id="ta-l4d24q1-Hd1e268">Quaestiuncula 5</head>
            <p xml:id="ta-l4d24q1-d1e271">Ulterius. Videtur quod hoc sacramentum non habeat materiam. Quia in omni sacramento
              quod habet materiam, virtus operans in sacramento est in materia. Sed in rebus
              materialibus quae hic adhibentur, sicut sunt claves, candelabra, et hujusmodi, non
              videtur esse aliqua virtus sanctificandi. Ergo non habet materiam.</p>
            <p xml:id="ta-l4d24q1-d1e274">Praeterea, in isto sacramento confertur plenitudo gratiae septiformis, ut in littera
              dicitur, sicut in confirmatione. Sed materia confirmationis praeexigit
              sanctificationem. Cum ergo ea quae in hoc sacramento videntur esse materialia, non
              sint praesanctificata; videtur quod non sint materia hujus sacramenti.</p>
            <p xml:id="ta-l4d24q1-d1e277">Praeterea, in quolibet sacramento habente materiam, requiritur contactus materiae ad
              eum qui suscipit sacramentum. Sed, ut a quibusdam dicitur, contactus dictorum
              materialium ab eo qui suscipit sacramentum, non est de necessitate sacramenti, sed
              solum porrectio. Ergo praedictae res materiales non sunt materia hujus sacramenti.</p>
            <p xml:id="ta-l4d24q1-d1e280">Sed contra est, quia omne sacramentum consistit in rebus et verbis. Sed res in
              quolibet sacramento sunt materia ipsius. Ergo res quae in hoc sacramento adhibentur,
              sunt materia hujus sacramenti.</p>
            <p xml:id="ta-l4d24q1-d1e284">Praeterea plus requiritur ad dispensandum sacramenta quam ad suscipiendum. Sed
              Baptismus, in quo datur potestas ad suscipiendum sacramenta, indiget materia. Ergo et
              ordo, in quo datur potestas ad ea dispensanda.</p>
          </div>
          <div xml:id="ta-l4d24q1-Dd1e288">
            <head xml:id="ta-l4d24q1-Hd1e290">Quaestiuncula 1</head>
            <p xml:id="ta-l4d24q1-d1e293">Respondeo dicendum ad primam quaestionem, quod Deus sua opera in sui similitudinem
              perducere voluit, quantum possibile fuit, ut perfecta essent, et per ea cognosci
              posset; et ideo ut in suis operibus repraesentaretur non solum quod in se est, sed
              etiam secundum quod aliis influit, hanc legem naturalem posuit omnibus, ut ultima per
              media perficerentur, et media per prima, ut Dionysius dicit. Et ideo, ut ista
              pulchritudo Ecclesiae non deesset, posuit ordinem in ea, ut quidam aliis sacramenta
              traderent, suo modo Deo in hoc assimilati, quasi Deo cooperantes, sicut etiam in
              corpore naturali quaedam membra aliis influunt.</p>
            <p xml:id="ta-l4d24q1-d1e296">Ad primum ergo dicendum, quod subjectio servitutis repugnat libertati; quae servitus
              est quando aliquis dominatur ad sui utilitatem subjectis utens. Talis autem subjectio
              non requiritur in ordine, per quem qui praesunt salutem subditorum quaerere debent,
              non propriam utilitatem.</p>
            <p xml:id="ta-l4d24q1-d1e299">Ad secundum dicendum, quod quilibet se debet reputare inferiorem merito, sed non
              officio. Ordines autem officia quaedam sunt.</p>
            <p xml:id="ta-l4d24q1-d1e302">Ad tertium dicendum, quod ordo in Angelis non attenditur secundum distinctionem
              naturae, nisi per accidens, inquantum ad distinctionem naturae sequitur in eis
              distinctio gratiae. Attenditur autem per se secundum distinctionem in gratia, quia
              eorum ordines respiciunt participationem divinorum, et communicationem in statu
              gloriae, quae est secundum mensuram gratiae, quasi gratiae finis et effectus
              quodammodo. Sed ordines Ecclesiae militantis respiciunt participationem sacramentorum,
              et communicationem, quae sunt causa gratiae, et quodammodo gratiam praecedunt; et sic
              non est de necessitate nostrorum ordinum gratia gratum faciens, sed solum potestas
              dispensandi sacramenta; et propter hoc etiam ordo non attenditur per distinctionem
              gratiae gratum facientis, sed per distinctionem potestatis.</p>

          </div>
          <div xml:id="ta-l4d24q1-Dd1e306">
            <head xml:id="ta-l4d24q1-Hd1e308">Quaestiuncula 2</head>
            <p xml:id="ta-l4d24q1-d1e311">Ad secundam quaestionem dicendum, quod definitio quam Magister de ordine ponit,
              convenit ordini secundum quod est Ecclesiae sacramentum; et ideo duo ponit: signum
              exterius, ibi: <quote xml:id="ta-l4d24q1-Qd1e313">signaculum quoddam</quote>, idest signum quoddam; et effectum
              interiorem, ibi: <quote xml:id="ta-l4d24q1-Qd1e316">quo spiritualis potestas traditur ordinatis</quote>.</p>
            <p xml:id="ta-l4d24q1-d1e320">Ad primum ergo dicendum, quod signaculum non ponitur hic pro charactere interiori,
              sed pro eo quod exterius geritur, quod est signum interioris potestatis et causa; et
              sic etiam sumitur character in alia definitione. Si tamen pro interiori charactere
              sumeretur, non esset inconveniens: quia divisio sacramenti in illa tria non est in
              partes integrales, proprie loquendo: quia illud quod est res tantum, non est de
              essentia sacramenti; quod est etiam sacramentum tantum, transit; et sacramentum manere
              dicitur. Unde relinquitur quod ipse character interior sit essentialiter et
              principaliter ipsum sacramentum ordinis.</p>
            <p xml:id="ta-l4d24q1-d1e323">Ad secundum dicendum, quod Baptismus, quamvis in eo conferatur aliqua spiritualis
              potentia recipiendi alia sacramenta (ratione cujus characterem imprimit); non tamen
              hoc est principalis ejus effectus, sed ablutio interior, propter quam Baptismus
              fieret, etiam priori causa non existente; sed ordo potestatem principaliter importat;
              et ideo character, qui est spiritualis potestas, ponitur in definitione ordinis, non
              autem in definitione Baptismi.</p>
            <p xml:id="ta-l4d24q1-d1e326">Ad tertium dicendum, quod in Baptismo datur quaedam potentia spiritualis ad
              recipiendum, et ita quodammodo passiva: potestas autem proprie nominat potentiam
              activam cum aliqua praeeminentia; et ideo haec definitio non convenit Baptismo.</p>
            <p xml:id="ta-l4d24q1-d1e330">Ad quartum dicendum, quod nomen ordinis dupliciter accipitur. Quandoque enim
              significat ipsam relationem; et sic est tam in inferiori quam in superiori, ut
              objectio tangit; et sic non accipitur hic. Aliquando autem accipitur pro ipso gradu,
              qui ordinem primo modo acceptum facit; et quia ratio ordinis, prout est relatio,
              invenitur ubi primo aliquid superius altero occurrit; ideo hic gradus eminens per
              potestatem spiritualem ordo nominatur.</p>

          </div>
          <div xml:id="ta-l4d24q1-Dd1e334">
            <head xml:id="ta-l4d24q1-Hd1e336">Quaestiuncula 3</head>
            <p xml:id="ta-l4d24q1-d1e339">Ad tertiam quaestionem dicendum, quod sacramentum, ut ex supra dictis patet, nihil
              est aliud quam quaedam sanctificatio homini exhibita cum aliquo signo visibili; unde,
              cum in susceptione ordinis quaedam consecratio homini adhibeatur per visibilia signa,
              constat ordinem esse sacramentum.</p>
            <p xml:id="ta-l4d24q1-d1e342">Ad primum ergo dicendum, quod quamvis ordo in suo nomine non exprimat aliquod
              materiale elementum; tamen ordo non confertur sine aliquo elemento materiali.</p>
            <p xml:id="ta-l4d24q1-d1e345">Ad secundum dicendum, quod potestates proportionari debent illis ad quae sunt.
              Communicatio autem divinorum, ad quam datur spiritualis potestas, non fit in Angelis
              per aliqua sensibilia signa, sicut in hominibus contingit; et ideo potestas
              spiritualis, quae est ordo, non adhibetur Angelis cum aliquibus signis visibilibus,
              sicut hominibus; et ideo in hominibus est ordo sacramentum, sed non in Angelis.</p>
            <p xml:id="ta-l4d24q1-d1e348">Ad tertium dicendum, quod non omnis benedictio quae adhibetur homini, vel
              consecratio, est sacramentum: quia et monachi et abbates benedicuntur; et tamen illae
              benedictiones non sunt sacramenta; et similiter nec regalis inunctio, quia post
              hujusmodi benedictiones non ordinantur aliqui ad dispensationem divinorum
              sacramentorum, sicut per benedictionem ordinis; et ideo non est simile.</p>

          </div>
          <div xml:id="ta-l4d24q1-Dd1e352">
            <head xml:id="ta-l4d24q1-Hd1e354">Quaestiuncula 4</head>
            <p xml:id="ta-l4d24q1-d1e357">Ad quartam quaestionem dicendum, quod hoc sacramentum principaliter consistit in
              potestate tradita. Potestas autem a potestate traducitur, sicut simile ex simili; et
              iterum potestas per usum innotescit, quia potentiae notificantur per actus; et ideo in
              forma ordinis exprimitur usus ordinis per actum qui imperatur, et exprimitur traductio
              potestatis per imperativum modum.</p>
            <p xml:id="ta-l4d24q1-d1e360">Ad primum ergo dicendum, quod alia sacramenta non ordinantur principaliter ad
              effectus similes potestati secundum quam sacramenta dispensantur, sicut hoc
              sacramentum; et ideo in hoc sacramento est quasi quaedam communicatio univoca. Unde in
              aliis sacramentis exprimitur aliquid ex parte divinae virtutis, cui effectus
              sacramenti assimilatur; non autem in hoc sacramento. Quamvis enim in episcopo, qui est
              minister hujus sacramenti, non sit auctoritas respectu collationis hujus sacramenti;
              tamen habet aliquam potestatem respectu potestatis ordinis quae confertur per ipsum,
              inquantum a sua potestate derivatur.</p>
            <p xml:id="ta-l4d24q1-d1e363">Ad tertium dicendum, quod usus potestatis est effectus potestatis in genere causae
              efficientis; et sic non habet quod in definitione ordinis ponatur; sed est quodammodo
              causa in genere causae finalis; et ideo secundum hanc rationem poni potest in
              definitione ordinis.</p>

          </div>
          <div xml:id="ta-l4d24q1-Dd1e368">
            <head xml:id="ta-l4d24q1-Hd1e370">Quaestiuncula 5</head>
            <p xml:id="ta-l4d24q1-d1e373">Ad quintam quaestionem dicendum, quod materia in sacramentis exterius adhibita
              significat virtutem in sacramentis agentem ex extrinseco omnino advenire; unde cum
              effectus proprius hujus sacramenti, scilicet character, non percipiatur ex aliqua
              operatione ipsius qui ad sacramentum accedit, sicut erat in poenitentia, sed omnino ex
              extrinseco adveniat; competit ei materiam habere, tamen diversimode ab aliis
              sacramentis quae materiam habent: quia hoc quod in sacramento confertur, in aliis
              sacramentis derivatur tantum a Deo, non a ministro qui sacramentum dispensat; sed
              illud quod in hoc sacramento traditur, scilicet spiritualis potestas, derivatur etiam
              ab eo qui sacramentum dat, sicut potestas imperfecta a perfecta; et ideo efficacia
              illorum sacramentorum principaliter consistit in materia quae virtutem divinam et
              significat et continet ex sanctificatione per ministerium adhibita; sed efficacia
              hujus sacramenti principaliter residet penes eum qui sacramentum dispensat. Materia
              autem adhibetur magis ad determinandum potestatem quae traditur particulariter ab
              habente eam complete, quam ad potestatem causandum; quod patet ex hoc quod materia
              competit usui potestatis.</p>
            <p xml:id="ta-l4d24q1-d1e376">Et per hoc patet solutio ad primum.</p>
            <p xml:id="ta-l4d24q1-d1e379">Ad secundum dicendum, quod materiam in aliis sacramentis oportet sanctificari propter
              virtutem quam continet; sed non est ita in proposito.</p>
            <p xml:id="ta-l4d24q1-d1e382">Ad tertium dicendum, quod sustinendo illud dictum, apparet ex dictis causa ejus. Quia
              enim potestas ordinis non accipitur a materia, sed a ministro principaliter; ideo
              porrectio materiae magis est de essentia sacramenti quam tactus. Tamen ipsa verba
              formae videntur ostendere quod tactus materiae sit de essentia sacramenti, quia
              dicitur: <quote xml:id="ta-l4d24q1-Qd1e384">accipe</quote> hoc vel illud.</p>
          </div>
        </div>
        <div xml:id="ta-l4d24q1-Dd1e390" type="articulus">
          <head xml:id="ta-l4d24q1-Hd1e392">Articulus 2</head>

          <head xml:id="ta-l4d24q1-Hd1e395" type="question-title">Utrum in hoc sacramento ordinis conferatur gratia gratum
            faciens</head>

          <div xml:id="ta-l4d24q1-Dd1e398">
            <head xml:id="ta-l4d24q1-Hd1e400">Quaestiuncula 1</head>
            <p xml:id="ta-l4d24q1-d1e403">Ad secundum sic proceditur. Videtur quod in hoc sacramento ordinis non conferatur
              gratia gratum faciens. Quia communiter dicitur, quod sacramentum ordinis ordinatur
              contra defectum ignorantiae. Sed contra ignorantiam non datur gratia gratum faciens,
              sed gratia gratis data: quia gratia gratum faciens magis respicit affectum. Ergo in
              sacramento ordinis non datur gratia gratum faciens.</p>
            <p xml:id="ta-l4d24q1-d1e406">Praeterea, ordo distinctionem importat. Sed membra Ecclesiae non distinguuntur per
              gratiam gratum facientem, sed secundum gratiam gratis datam, de qua dicitur 1
              Corinth., 12, 4; <quote xml:id="ta-l4d24q1-Qd1e408">divisiones gratiarum sunt</quote>. Ergo in ordine non datur
              gratia gratum faciens.</p>
            <p xml:id="ta-l4d24q1-d1e412">Praeterea, nulla causa praesupponit effectum suum. Sed in eo qui accedit ad ordines
              praesupponitur gratia, per quam fit idoneus ad executionem ordinis. Ergo talis gratia
              non confertur in ordinis collatione.</p>
            <p xml:id="ta-l4d24q1-d1e415">Sed contra, sacramenta novae legis efficiunt quod figurant. Sed ordo per numerum
              septenarium significat septem spiritus sancti dona, ut in littera dicitur. Ergo dona
              spiritus sancti, quae non sunt sine gratia gratum faciente, in ordine dantur.</p>
            <p xml:id="ta-l4d24q1-d1e419">Praeterea, ordo est sacramentum novae legis. Sed in definitione talis sacramenti
              ponitur, ut gratiae causa existat. Ergo causat gratiam in suscipiente.</p>

          </div>
          <div xml:id="ta-l4d24q1-Dd1e423">
            <head xml:id="ta-l4d24q1-Hd1e425">Quaestiuncula 2</head>
            <p xml:id="ta-l4d24q1-d1e428">Ulterius. Videtur quod in sacramento ordinis non imprimatur character quantum ad
              omnes ordines. Quia ordinis character est quaedam spiritualis potestas. Sed quidam
              ordines non ordinantur nisi ad quosdam actus corporales, scilicet ostiarii vel
              acolythi. Ergo in eis non imprimitur character.</p>
            <p xml:id="ta-l4d24q1-d1e431">Praeterea, omnis character est indelebilis. Ergo per characterem homo ponitur in
              statu a quo non possit recedere. Sed illi qui habent aliquos ordines, possunt licite
              redire ad laicatum. Ergo non imprimitur character in omnibus ordinibus.</p>
            <p xml:id="ta-l4d24q1-d1e434">Praeterea, ut supra, dist. 3, dictum est, per characterem homo adscribitur ad aliquod
              sacramentum dandum vel accipiendum. Sed ad susceptionem sacramentorum sufficienter
              homo ordinatur per characterem baptismalem; dispensator autem sacramentorum non
              constituitur homo nisi in ordine sacerdotali. Ergo in aliis ordinibus non imprimitur
              character.</p>
            <p xml:id="ta-l4d24q1-d1e437">Sed contra, omne sacramentum in quo non imprimitur character est iterabile. Sed
              nullus ordo est iterabilis. Ergo in quolibet ordine imprimitur character.</p>
            <p xml:id="ta-l4d24q1-d1e441">Praeterea, character est signum distinctivum. Sed in quolibet ordine est aliqua
              distinctio. Ergo quilibet ordo imprimit characterem.</p>

          </div>
          <div xml:id="ta-l4d24q1-Dd1e445">
            <head xml:id="ta-l4d24q1-Hd1e447">Quaestiuncula 3</head>
            <p xml:id="ta-l4d24q1-d1e450">Ulterius. Videtur quod character ordinis non praesupponat characterem baptismalem.
              Quia per characterem ordinis homo efficitur dispensator sacramentorum; per characterem
              baptismalem susceptivus eorumdem. Sed potestas activa non praesupponit de necessitate
              passivam, quia potest esse sine ea, sicut patet in Deo. Ergo character ordinis non
              praesupponit de necessitate characterem baptismalem.</p>
            <p xml:id="ta-l4d24q1-d1e453">Praeterea, potest contingere quod aliquis non sit baptizatus, qui se baptizatum
              aestimat probabiliter. Si ergo talis ad ordines accedat, non consequitur characterem
              ordinis, si character ordinis praesupponat baptismalem; et sic ea quae faciet vel in
              consecratione vel in absolutione, nihil erunt; et in hoc Ecclesia decipietur, quod est
              inconveniens.</p>
            <p xml:id="ta-l4d24q1-d1e456">Sed contra, Baptismus est janua sacramentorum. Ergo cum ordo sit quoddam sacramentum,
              praesupponit Baptismum.</p>

          </div>
          <div xml:id="ta-l4d24q1-Dd1e461">
            <head xml:id="ta-l4d24q1-Hd1e463">Quaestiuncula 4</head>
            <p xml:id="ta-l4d24q1-d1e466">Ulterius. Videtur quod praesupponat de necessitate characterem confirmationis. Quia
              in his quae sunt ordinata ad invicem; sicut medium praesupponit primum, ita ultimum
              praesupponit medium. Sed character confirmationis praesupponit baptismalem quasi
              primum. Ergo character ordinis praesupponit characterem confirmationis quasi
              medium.</p>
            <p xml:id="ta-l4d24q1-d1e469">Praeterea, qui ad alios confirmandos ponuntur, maxime debent esse firmi. Sed illi qui
              sacramentum ordinis suscipiunt, sunt aliorum confirmatores. Ergo ipsi maxime debent
              habere sacramentum confirmationis.</p>
            <p xml:id="ta-l4d24q1-d1e472">Sed contra, apostoli receperunt potestatem ordinis ante ascensionem, Joan. 20, 22,
              ubi dictum est eis: <quote xml:id="ta-l4d24q1-Qd1e474">accipite spiritum sanctum</quote>. Sed confirmati sunt post
              ascensionem per adventum spiritus sancti. Ergo ordo non praesupponit
              confirmationem.</p>

          </div>
          <div xml:id="ta-l4d24q1-Dd1e479">
            <head xml:id="ta-l4d24q1-Hd1e481">Quaestiuncula 5</head>
            <p xml:id="ta-l4d24q1-d1e484">Ulterius. Videtur quod character unius ordinis praesupponat de necessitate
              characterem alterius. Quia major est convenientia ordinis ad ordinem quam ordinis ad
              aliud sacramentum. Sed character ordinis praesupponit characterem alterius sacramenti,
              scilicet Baptismi. Ergo multo fortius character unius ordinis praesupponit characterem
              alterius.</p>
            <p xml:id="ta-l4d24q1-d1e487">Praeterea, ordines sunt quidam gradus. Sed nullus potest pervenire ad posteriorem
              gradum nisi prius priorem conscenderit. Ergo nullus potest accipere characterem
              ordinis sequentis nisi primum accipiat ordinem praecedentem.</p>
            <p xml:id="ta-l4d24q1-d1e490">Sed contra, si omittatur aliquid in sacramento quod sit de necessitate sacramenti,
              oportet quod sacramentum iteretur. Sed si aliquis accipiat sequentem ordinem
              praetermisso primo, non reordinatur; sed confertur sibi quod deerat, secundum statuta
              canonum. Ergo praecedens ordo non est de necessitate sequentis.</p>
          </div>
          <div xml:id="ta-l4d24q1-Dd1e494">
            <head xml:id="ta-l4d24q1-Hd1e496">Quaestiuncula 1</head>
            <p xml:id="ta-l4d24q1-d1e499">Respondeo dicendum ad primam quaestionem, quod <quote xml:id="ta-l4d24q1-Qd1e501">Dei perfecta sunt
              opera</quote>, ut dicitur Deuter. 32, 4; et ideo cuicumque datur potentia aliqua
              divinitus, dantur ea per quae executio illius potentiae potest congrue fieri; et hoc
              etiam in naturalibus patet: quia animalibus dantur membra quibus animae potentiae
              possunt exire in actus suos, nisi sit defectus ex parte materiae. Sicut autem gratia
              gratum faciens est necessaria ad hoc quod homo digne recipiat sacramenta, ita etiam ad
              hoc quod homo digne dispenset; et ideo sicut in Baptismo, per quem homo fit
              susceptivus aliorum sacramentorum, datur gratia gratum faciens, ita in sacramento
              ordinis, per quod homo ordinatur ad aliorum sacramentorum dispensationem.</p>
            <p xml:id="ta-l4d24q1-d1e505">Ad primum ergo dicendum, quod ordo datur non in remedium unius personae, sed totius
              Ecclesiae; unde quod dicitur contra ignorantiam dari, non est intelligendum ita quod
              per susceptionem ordinis pellatur ignorantia in suscipiente; sed quia suscipiens
              ordinem praeficitur ad pellendum ignorantiam in plebe.</p>
            <p xml:id="ta-l4d24q1-d1e508">Ad secundum dicendum, quod quamvis dona gratiae gratum facientis sint communia
              omnibus membris Ecclesiae, tamen per actus illorum donorum, secundum quae attenditur
              distinctio in membris Ecclesiae, idoneus susceptor aliquis esse non potest nisi
              caritas adsit; quae quidem sine gratia gratum faciente esse non potest.</p>
            <p xml:id="ta-l4d24q1-d1e511">Ad tertium dicendum, quod ad idoneam executionem ordinum non sufficit bonitas
              quantacumque, sed requiritur bonitas excellens: ut sicut illi qui ordinem suscipiunt,
              super plebem constituuntur gradu ordinis, ita et superiores sint merito sanctitatis;
              et ideo praeexigitur gratia quae sufficiebat ad hoc quod digne connumerarentur in
              plebe Christi; sed confertur in ipsa susceptione ordinis amplius gratiae munus, per
              quod ad majora reddantur idonei.</p>

          </div>
          <div xml:id="ta-l4d24q1-Dd1e515">
            <head xml:id="ta-l4d24q1-Hd1e517">Quaestiuncula 2</head>
            <p xml:id="ta-l4d24q1-d1e520">Ad secundam quaestionem dicendum, quod circa hoc fuit triplex opinio. Quidam enim
              dixerunt, quod in solo ordine sacerdotali character imprimitur. Sed hoc non videtur
              verum: quia actum diaconi nullus potest exercere licite nisi diaconus: et ita patet
              quod habet aliquam spiritualem potestatem in dispensatione sacramentorum, quam alii
              non habent. Et propter hoc alii dixerunt, quod in sacris ordinibus imprimitur
              character, non autem in minoribus. Sed hoc nihil iterum est: quia per quemlibet
              ordinem aliquis constituitur super plebem in aliquo gradu potestatis ordinatae ad
              sacramentorum dispensationem. Unde cum character sit signum distinctivum ab aliis;
              oportet quod in omnibus character imprimatur: cujus etiam signum est quod perpetuo
              manent, et nunquam iterantur. Et haec est tertia opinio, quae communior est.</p>
            <p xml:id="ta-l4d24q1-d1e523">Ad primum ergo dicendum, quod quilibet ordo vel habet actum circa ipsum sacramentum,
              vel ordinatum ad sacramentorum dispensationem; sicut ostiarii habent actum admittendi
              homines ad divinorum sacramentorum inspectionem, et sic de aliis; et ideo in omnibus
              requiritur specialis potestas.</p>
            <p xml:id="ta-l4d24q1-d1e526">Ad secundum dicendum, quod quantumcumque ad laicatum se transferat, semper tamen
              manet in eo character: quod patet ex hoc quod si ad clericatum revertatur, non iterum
              ordinem quem habuerat, suscipit.</p>
            <p xml:id="ta-l4d24q1-d1e529">Ad tertium dicendum sicut ad primum.</p>

          </div>
          <div xml:id="ta-l4d24q1-Dd1e533">
            <head xml:id="ta-l4d24q1-Hd1e535">Quaestiuncula 3</head>
            <p xml:id="ta-l4d24q1-d1e538">Ad tertiam quaestionem dicendum, quod nihil potest aliquid recipere cujus receptivam
              potentiam non habet. Per characterem autem baptismalem efficitur homo receptivus
              aliorum sacramentorum; unde qui characterem baptismalem non habet, nullum alterum
              sacramentum suscipere potest; et sic character ordinis baptismalem characterem
              praesupponit.</p>
            <p xml:id="ta-l4d24q1-d1e541">Ad primum ergo dicendum, quod in eo qui habet potentiam activam a se, potentia activa
              non praesupponit passivam; sed in eo qui habet potentiam activam ab altero,
              praeexigitur ad potentiam activam potentia passiva, quae recipere possit potentiam
              activam.</p>
            <p xml:id="ta-l4d24q1-d1e544">Ad secundum dicendum, quod talis si ad sacerdotium promoveatur, non est sacerdos, nec
              conficere potest, nec absolvere in foro poenitentiali; unde secundum canones debet
              baptizari iterato, et ordinari. Et si etiam in episcopum promoveatur; illi quos
              ordinat, non habent ordinem. Sed tamen pie credi potest quod quantum ad ultimos
              effectus sacramentorum summus sacerdos suppleret defectum, et quod non permitteret hoc
              ita latere quod periculum Ecclesiae imminere posset.</p>

          </div>
          <div xml:id="ta-l4d24q1-Dd1e548">
            <head xml:id="ta-l4d24q1-Hd1e550">Quaestiuncula 4</head>
            <p xml:id="ta-l4d24q1-d1e553">Ad quartam quaestionem dicendum, quod ad susceptionem ordinis praeexigitur aliquid
              quasi de necessitate sacramenti, et aliquid de congruitate. De necessitate enim
              sacramenti praeexigitur quod ille qui accedit ad ordines, sit ordinis susceptivus,
              quod competit ei per Baptismum; et ideo character baptismalis praesupponitur de
              necessitate sacramenti, ita quod sine eo sacramentum ordinis conferri non potest. Sed
              de congruitate requiritur omnis perfectio, per quam aliquis reddatur idoneus ad
              executionem ordinis; et unum de istis est ut sit confirmatus; et ideo de congruitate
              character ordinis characterem confirmationis praesupponit, et non de necessitate.</p>
            <p xml:id="ta-l4d24q1-d1e556">Ad primum ergo dicendum, quod non est similis habitudo hujusmodi medii ad ultimum, et
              primi ad medium: quia per characterem baptismalem fit homo susceptivus sacramenti
              confirmationis; non autem per sacramentum confirmationis fit homo susceptivus
              sacramenti ordinis; et ideo non est similis ratio.</p>
            <p xml:id="ta-l4d24q1-d1e559">Ad secundum dicendum, quod illa ratio procedit de idoneitate quantum ad
              congruitatem.</p>

          </div>
          <div xml:id="ta-l4d24q1-Dd1e564">
            <head xml:id="ta-l4d24q1-Hd1e566">Quaestiuncula 5</head>
            <p xml:id="ta-l4d24q1-d1e569">Ad quintam quaestionem dicendum, quod non est de idoneitate superiorum ordinum quod
              aliquis minores ordines prius habeat: quia potestates sunt distinctae; et una, quantum
              est de sui ratione, non requirit aliam in eodem subjecto: et ideo etiam in primitiva
              Ecclesia aliqui ordinabantur in presbyteros qui prius inferiores ordines non
              susceperant; et tamen poterant omnia quae inferiores ordines possunt: quia inferior
              potestas comprehenditur in superiori virtute, sicut sensus in intellectu, et ducatus
              in regno. Sed postea per constitutionem Ecclesiae determinatum est quod ad majorem se
              non ingerat qui prius in minoribus officiis se non humiliavit. Et inde est quod qui
              ordinantur per saltum, secundum canones non reordinantur; sed id quod omissum fuerat
              de praecedentibus ordinibus, eis confertur.</p>
            <p xml:id="ta-l4d24q1-d1e572">Ad primum ergo dicendum, quod magis conveniunt ordines ad invicem secundum
              similitudinem speciei quam ordo cum Baptismo; sed secundum proportionem potentiae ad
              actum magis convenit Baptismus cum ordine quam ordo cum ordine; quia per Baptismum
              acquirit homo potentiam passivam recipiendi ordines; non autem per ordinem inferiorem
              datur potentia passiva recipiendi majores ordines.</p>
            <p xml:id="ta-l4d24q1-d1e575">Ad secundum dicendum, quod ordines non sunt gradus qui occurrant in actione una, vel
              in uno motu, ut oporteat ad ultimum per primum devenire; sed sunt sicut gradus in
              diversis rebus constituti, sicut est gradus inter hominem et Angelum: nec oportet quod
              ille qui fit Angelus, prius fuerit homo. Similiter etiam est gradus inter caput et
              omnia membra corporis; nec oportet quod illud quod est caput, prius fuerit pes; et
              similiter est in proposito.</p>
          </div>
        </div>
        <div xml:id="ta-l4d24q1-Dd1e581" type="articulus">
          <head xml:id="ta-l4d24q1-Hd1e583">Articulus 3</head>

          <head xml:id="ta-l4d24q1-Hd1e586" type="question-title">Utrum in suscipientibus ordines requiratur bonitas vitae</head>

          <div xml:id="ta-l4d24q1-Dd1e589">
            <head xml:id="ta-l4d24q1-Hd1e591">Quaestiuncula 1</head>
            <p xml:id="ta-l4d24q1-d1e594">Ad tertium sic proceditur. Videtur quod in suscipientibus ordines non requiratur
              bonitas vitae. Quia per ordinem aliquis ordinatur ad dispensationem sacramentorum. Sed
              sacramenta possunt dispensari a bonis et a malis. Ergo non requiritur bona vita.</p>
            <p xml:id="ta-l4d24q1-d1e597">Praeterea, non est majus ministerium quod Deo in sacramentis exhibetur quam quod ipsi
              corporaliter adhibetur. Sed a ministerio ejus corporali non repulit dominus mulierem
              peccatricem et infamem, ut patet Luc. 7. Ergo nec a ministerio ejus in sacramentis
              tales sunt amovendi.</p>
            <p xml:id="ta-l4d24q1-d1e600">Praeterea, per omnem gratiam datur aliquod remedium contra peccatum. Sed illis qui
              habent peccatum, non debet aliquod remedium denegari quod eis valere possit. Cum ergo
              in sacramento ordinis gratia conferatur, videtur quod debeat etiam peccatoribus hoc
              sacramentum dari.</p>
            <p xml:id="ta-l4d24q1-d1e603">Sed contra, Levit. 21, 21: <quote xml:id="ta-l4d24q1-Qd1e605">homo de semine Aaron qui habuerit maculam, non
                offerat panes coram domino, nec accedat ad ministerium ejus</quote>. Sed per
              maculam, ut dicit Glossa, omne vitium intelligitur. Ergo ille qui est aliquo vitio
              irretitus, non debet ad ministerium ordinis adhiberi.</p>
            <p xml:id="ta-l4d24q1-d1e610">Praeterea, Hieronymus dicit, quod non solum episcopi et presbyteri et diaconi debent
              magnopere providere ut cunctum populum cui praesident, sermone et conversatione
              praecedant; verum etiam inferiores gradus, et omnes qui domini oraculo deserviunt; et
              quia vehementer Ecclesiam Dei destruit, meliores esse laicos quam clericos. Ergo in
              omnibus ordinibus requiritur sanctitas vitae.</p>

          </div>
          <div xml:id="ta-l4d24q1-Dd1e614">
            <head xml:id="ta-l4d24q1-Hd1e616">Quaestiuncula 2</head>
            <p xml:id="ta-l4d24q1-d1e619">Ulterius. Videtur quod requiratur scientia totius sacrae Scripturae. Quia ille debet
              habere legis scientiam a cujus ore lex requiritur. Sed legem requirunt de ore
              sacerdotis, ut patet Malach. 2. Ergo ipse debet totius legis habere scientiam.</p>
            <p xml:id="ta-l4d24q1-d1e622">Praeterea, 1 Petr. 3, 15: <quote xml:id="ta-l4d24q1-Qd1e624" source="http://scta.info/resource/Ipetr3_15@8-22">parati semper ad satisfactionem omni poscenti vos
                rationem de ea quae in vobis est fide et spe</quote>. Sed reddere rationem de his
              quae sunt fidei et spei, est illorum qui perfectam scientiam sacrarum Scripturarum
              habent. Ergo talem scientiam debent habere illi qui ponuntur in ordinibus, quibus
              verba praedicta dicuntur.</p>
            <p xml:id="ta-l4d24q1-d1e628">Praeterea, nullus congrue legit qui non intelligit quod legit: quia legere et non
              intelligere, negligere est, ut dicit Cato. Sed ad lectores, qui est quasi infimus
              ordo, pertinet legere vetus testamentum, ut in littera dicitur. Ergo ad eos pertinet
              habere totius veteris testamenti intellectum, et multo fortius ad alios superiores
              ordines.</p>
            <p xml:id="ta-l4d24q1-d1e631">Sed contra est quod multi promoventur ad sacerdotium qui penitus de talibus nihil
              sciunt, etiam in religionibus multis. Ergo videtur quod talis scientia non
              requiratur.</p>
            <p xml:id="ta-l4d24q1-d1e635">Praeterea, in vitis patrum legitur, aliquos simplices monachos ad sacerdotium
              promotos, qui erant sanctissimae vitae. Ergo non requiritur praedicta scientia in
              ordinandis.</p>

          </div>
          <div xml:id="ta-l4d24q1-Dd1e639">
            <head xml:id="ta-l4d24q1-Hd1e641">Quaestiuncula 3</head>
            <p xml:id="ta-l4d24q1-d1e644">Ulterius. Videtur quod ex ipso merito vitae aliquis ordinis gradum consequatur. Quia,
              sicut dicit Chrysostomus, non omnis sacerdos sanctus est, sed omnis sanctus sacerdos
              est. Sed ex vitae merito aliquis efficitur sanctus. Ergo et sacerdos, et multo fortius
              alios ordines habens.</p>
            <p xml:id="ta-l4d24q1-d1e647">Praeterea, in rebus naturalibus ex hoc ipso aliqui in gradu superiori collocantur
              quod Deo appropinquant, et magis de ejus bonitatibus participant, ut Dionysius dicit,
              4 cap. Ecclesiast. Hier. Sed ex merito sanctitatis et scientiae aliquis efficitur Deo
              propinquior, et plus de ejus bonitatibus recipiens. Ergo ex hoc ipso in gradu ordinis
              collocatur.</p>
            <p xml:id="ta-l4d24q1-d1e650">Sed contra, sanctitas semel habita potest amitti. Sed ordo semel habitus nunquam
              amittitur. Ergo ordo non consistit in ipso merito sanctitatis.</p>

          </div>
          <div xml:id="ta-l4d24q1-Dd1e655">
            <head xml:id="ta-l4d24q1-Hd1e657">Quaestiuncula 4</head>
            <p xml:id="ta-l4d24q1-d1e660">Ulterius. Videtur quod promovens indignos ad ordines non peccet. Quia episcopus
              indiget coadjutoribus in minoribus officiis constitutis. Sed non posset eos invenire
              in sufficienti numero, si talem idoneitatem in eis requireret, qualis a sanctis
              describitur. Ergo si aliquos non idoneos promovet, videtur quod sit excusabilis.</p>
            <p xml:id="ta-l4d24q1-d1e663">Praeterea, Ecclesia non solum indiget ministris ad dispensationem spiritualium, sed
              etiam ad gubernationem temporalium. Sed quandoque illi qui non habent scientiam vel
              sanctitatem vitae, possent esse utiles ad gubernationem temporalium, vel propter
              potentiam saecularem, vel propter industriam naturalem. Ergo videtur quod tales possit
              sine peccato promovere.</p>
            <p xml:id="ta-l4d24q1-d1e666">Praeterea, quilibet tenetur peccatum vitare quantum potest. Si ergo episcopus peccat
              indignos promovens, debet adhibere maximam diligentiam ad sciendum an illi qui
              accedunt ad ordines, sint digni, ut fieret diligens inquisitio de moribus et scientia
              ejus; quod non videtur alicubi observari.</p>
            <p xml:id="ta-l4d24q1-d1e669">Sed contra, pejus est promovere malos ad sacra ministeria quam jam promotos non
              corrigere. Sed Heli mortaliter peccavit non corrigens efficaciter filios suos de
              malitia sua; unde et retrorsum cadens mortuus est, ut dicitur 1 Reg. Ergo multo
              fortius mortaliter peccat episcopus qui indignum promovet.</p>
            <p xml:id="ta-l4d24q1-d1e673">Praeterea, spiritualia temporalibus sunt praeponenda in Ecclesia. Sed mortaliter
              peccaret qui res Ecclesiae temporales scienter sub periculo poneret. Ergo multo
              fortius peccaret qui poneret res spirituales sub periculo. Sed sub periculo ponit res
              spirituales quicumque indignos promovet: quia cujus vita despicitur, ut dicit
              Gregorius, necesse est ut praedicatio ejus contemnatur; et eadem ratione omnia
              spiritualia ab eis exhibita. Ergo indignos promovens, mortaliter peccat.</p>

          </div>
          <div xml:id="ta-l4d24q1-Dd1e677">
            <head xml:id="ta-l4d24q1-Hd1e679">Quaestiuncula 5</head>
            <p xml:id="ta-l4d24q1-d1e682">Ulterius. Videtur quod aliquis in peccato existens possit sine peccato ordine
              suscepto uti. Quia peccat si non utatur, cum ex officio teneatur. Si ergo utendo
              peccat, non potest peccata vitare; quod est inconveniens.</p>
            <p xml:id="ta-l4d24q1-d1e685">Praeterea, dispensatio est juris relaxatio. Ergo quamvis de jure esset ei illicitum
              uti ordine suscepto, tamen ex dispensatione ei liceret.</p>
            <p xml:id="ta-l4d24q1-d1e688">Praeterea, quicumque communicat alicui in peccato mortali, peccat mortaliter. Si ergo
              peccator in usu ordinis peccat mortaliter, tunc etiam peccat mortaliter qui ab eo
              aliquid divinorum accipit, vel ab eo exigit; quod videtur absurdum.</p>
            <p xml:id="ta-l4d24q1-d1e691">Praeterea, si utendo ordine suo peccat; ergo quilibet actus ordinis quem facit, est
              peccatum mortale; et ita cum in una executione ordinis multi actus concurrant, videtur
              quod multa peccata committat; quod valde durum videtur.</p>
            <p xml:id="ta-l4d24q1-d1e695">Sed contra est quod dicit Dionysius: <quote xml:id="ta-l4d24q1-Qd1e697">talis</quote>, scilicet qui non est
              illuminatus, <quote xml:id="ta-l4d24q1-Qd1e700">audax videtur sacerdotalibus manum apponens; et non timet neque
                verecundatur divina praeter dignitatem exequens, et putans Deum ignorare quod ipse
                in seipso cognovit; et decipere aestimat falso nomine patrem ab ipso appellatum; et
                audet ipsius muneris immundas infamias (non enim dicam orationes) super divina signa
                Christiformiter enuntiare</quote>. Ergo sacerdos est quasi blasphemus; et dicitur
              deceptor qui indigne suum ordinem exequitur; et sic mortaliter peccat; et eadem
              ratione quilibet alius ordinatus.</p>
            <p xml:id="ta-l4d24q1-d1e704">Praeterea, sanctitas requiritur in susceptione ordinis, ut sit idoneus ad exequendum.
              Sed peccat mortaliter qui cum peccato mortali ad ordines accedit. Ergo multo fortius
              peccat mortaliter in qualibet executione sui ordinis.</p>
          </div>
          <div xml:id="ta-l4d24q1-Dd1e708">
            <head xml:id="ta-l4d24q1-Hd1e710">Quaestiuncula 1</head>
            <p xml:id="ta-l4d24q1-d1e713">Respondeo dicendum ad primam quaestionem, quod, sicut Dionysius dicit, <quote xml:id="ta-l4d24q1-Qd1e715">ut
                subtiliores et clariores essentiae repletae influxu solarium splendorum lumen in eis
                supereminens ad similitudinem solis in alia corpora invehunt; sic in omni divino non
                est audendum aliis dux esse, nisi secundum omnem habitum suum factus Dei
                firmissimus, et Deo simillimus</quote>. Unde, cum in quolibet ordine aliquis
              constituatur dux aliis in rebus divinis; in quolibet quasi praesumptuosus mortaliter
              peccat qui cum conscientia peccati mortalis ad ordines accedit; et ideo sanctitas
              vitae requiritur ad ordinem de necessitate praecepti, sed non de necessitate
              sacramenti. Unde si malus ordinatur, nihilominus ordinem habet, tamen cum peccato.</p>
            <p xml:id="ta-l4d24q1-d1e719">Ad primum ergo dicendum, quod sicut vera sacramenta sunt quae peccator dispensat, ita
              verum sacramentum ordinis recipit; et sicut indigne dispensat, ita indigne
              recipit.</p>
            <p xml:id="ta-l4d24q1-d1e722">Ad secundum dicendum, quod illud ministerium erat tantum in executione corporalis
              obsequii, quod etiam licite peccatores facere possunt; secus autem est de ministerio
              spirituali ad quod applicantur ordinati, quia per ipsum efficiuntur medii inter Deum
              et plebem; et ideo debent bona conscientia nitere quo ad homines.</p>
            <p xml:id="ta-l4d24q1-d1e725">Ad tertium dicendum, quod aliquae medicinae sunt quae exigunt robur naturae, alias
              cum periculo mortis assumuntur; et aliae sunt quae debilibus dari possunt. Ita etiam
              in spiritualibus quaedam sacramenta sunt ordinata ad remedium peccati; et talia
              peccatoribus sunt exhibenda, sicut Baptismus, et poenitentia; illa vero quae
              perfectionem gratiae conferunt, requirunt hominem per gratiam confortatum.</p>

          </div>
          <div xml:id="ta-l4d24q1-Dd1e729">
            <head xml:id="ta-l4d24q1-Hd1e731">Quaestiuncula 2</head>
            <p xml:id="ta-l4d24q1-d1e734">Ad secundam quaestionem dicendum, quod in quolibet actu hominis, si debeat esse
              ordinatus, oportet quod adsit directio rationis. Unde ad hoc quod homo ordinis
              officium exequatur, oportet quod habeat tantum de scientia quae sufficiat ad hoc ut
              dirigatur in actu illius ordinis: ideo talis scientia requiritur in eo qui ad ordines
              promoveri debet, et quod universaliter in tota Scriptura sit instructus; sed plus et
              minus secundum quod ad plura vel pauciora se ejus officium extendit: ut scilicet illi
              qui aliis praeponuntur curam animarum suscipientes, sciant ea quae ad doctrinam fidei
              et morum pertinent, et alii sciant ea quae ad executionem sui ordinis spectant.</p>
            <p xml:id="ta-l4d24q1-d1e737">Ad primum ergo dicendum, quod sacerdos habet duos actus: unum principaliter supra
              corpus Christi verum; et alterum secundarium supra corpus Christi mysticum. Secundus
              autem actus dependet a primo, sed non convertitur; et ideo aliqui ad sacerdotium
              promoventur, quibus committitur primus actus tantum, sicut religiosi quibus cura
              animarum non committitur; et a talium ore non requiritur lex, sed solum quod
              sacramenta conficiant; et ideo talibus sufficit, si tantum de scientia habeant quod ea
              quae ad sacramentum perficiendum spectant, rite servare possint. Alii autem
              promoventur ad alium actum qui est supra corpus Christi mysticum; et a talium ore
              populus legem requirit; unde scientia legis in eis esse debet, non quidem ut sciant
              omnes difficiles quaestiones legis, quia in his debet ad superiores haberi recursus;
              sed sciant quae populus debet credere et observare de lege. Sed ad superiores
              sacerdotes, scilicet episcopos, pertinet ut etiam ea quae difficultatem in lege facere
              possunt, sciant; et tanto magis, quanto in majori gradu collocantur.</p>
            <p xml:id="ta-l4d24q1-d1e740">Ad secundum dicendum, quod ratio reddenda de fide, non est intelligenda talis quae
              sufficiat ad probandum quae fidei vel spei sunt, cum utrumque de invisibilibus sit;
              sed ut sciat in communi probabilitatem utriusque ostendere, ad quod non requiritur
              multum magna scientia.</p>
            <p xml:id="ta-l4d24q1-d1e743">Ad tertium dicendum, quod ad lectorem non pertinet tradere intellectum sacrae
              Scripturae populo, quia hoc est superiorum ordinum; sed solum pronuntiare; et ideo ab
              eo non exigitur quod habeat tantum de scientia quod sacram Scripturam intelligat, sed
              solum quod recte pronuntiare sciat; et quia talis scientia de facili addiscitur, et a
              multis; ideo probabiliter aestimari potest quod ordinatus talem scientiam acquiret, si
              etiam tunc eam non habeat; maxime si in via ad hoc esse videatur.</p>

          </div>
          <div xml:id="ta-l4d24q1-Dd1e747">
            <head xml:id="ta-l4d24q1-Hd1e749">Quaestiuncula 3</head>
            <p xml:id="ta-l4d24q1-d1e752">Ad tertiam quaestionem dicendum, quod causa debet esse proportionata suo effectui; et
              ideo sicut in Christo, a quo descendit gratia in omnes homines, oportet quod sit
              gratiae plenitudo; ita in ministris Ecclesiae, quorum non est dare gratiam, sed
              gratiae sacramenta, non constituitur gradus ordinis ex hoc quod habeat gratiam, sed ex
              hoc quod percipit aliquod gratiae sacramentum.</p>
            <p xml:id="ta-l4d24q1-d1e755">Ad primum ergo dicendum, quod Chrysostomus accipit sacerdotis nomen quantum ad
              nominis interpretationem, secundum quod sacerdos idem est quod sacra dans. Sic enim
              quilibet justus, inquantum sacra merita alicui in auxilium dat, sacerdotis
              interpretationem habet. Non autem loquitur secundum nominis significationem: est enim
              hoc nomen sacerdos institutum ad significandum eum qui sacra dat in sacramentorum
              dispensatione.</p>
            <p xml:id="ta-l4d24q1-d1e758">Ad secundum dicendum, quod res naturales efficiuntur in gradu super alia secundum
              quod in ea agere possunt ex forma sua; et ideo ex hoc ipso quod formam nobiliorem
              habent, in altiori gradu constituuntur. Sed ministri Ecclesiae non praeponuntur aliis
              ut eis ex propriae sanctitatis virtute aliquid tribuant, quia hoc solius Dei est; sed
              sicut ministri, et quodammodo instrumenta illius effluxus qui fit a capite in membra;
              et ideo non est simile quantum ad dignitatem ordinis, quamvis sit simile quantum ad
              congruitatem.</p>

          </div>
          <div xml:id="ta-l4d24q1-Dd1e762">
            <head xml:id="ta-l4d24q1-Hd1e764">Quaestiuncula 4</head>
            <p xml:id="ta-l4d24q1-d1e767">Ad quartam quaestionem dicendum, quod a domino describitur fidelis qui est servus
              constitutus super familiam, ut det illis tritici mensuram; et ideo infidelitatis reus
              est qui aliter supra mensuram ejus divina tradit. Hoc autem facit quicumque indignum
              promovet; et ideo mortale crimen committit, quasi summo domino infidelis; et praecipue
              cum hoc in detrimentum Ecclesiae vergat, et honoris divini, qui per bonos ministros
              promovetur. Esset enim infidelis domino terreno qui in ejus officio aliquos inutiles
              poneret.</p>
            <p xml:id="ta-l4d24q1-d1e770">Ad primum ergo dicendum, quod Deus nunquam ita deserit Ecclesiam suam quin
              inveniantur idonei ministri sufficienter ad necessitatem plebis, si digni
              promoverentur, et indigni repellerentur. Et si non possent tot ministri inveniri quot
              modo sunt; melius esset habere paucos ministros bonos quam multos malos, ut dicit
              beatus Clemens.</p>
            <p xml:id="ta-l4d24q1-d1e773">Ad secundum dicendum, quod temporalia non sunt quaerenda nisi propter spiritualia;
              unde incommodum temporale debet negligi, et omne lucrum sperni propter spirituale
              bonum promovendum.</p>
            <p xml:id="ta-l4d24q1-d1e776">Ad tertium dicendum, quod ad minus hoc requiritur quod nesciat ordinans aliquid
              contrarium sanctitati in ordinando esse; sed etiam exigitur amplius ut secundum
              mensuram ordinis vel officii injungendi diligentior cura apponatur, ut habeatur
              certitudo de qualitate promovendorum, saltem ex testimonio aliorum; et hoc est quod
              apostolus dicit 1 Timoth. 5, 22: <quote xml:id="ta-l4d24q1-Qd1e778" source="http://scta.info/resource/Itim5_22@1-4">manus cito nemini imposueris</quote>.</p>

          </div>
          <div xml:id="ta-l4d24q1-Dd1e784">
            <head xml:id="ta-l4d24q1-Hd1e786">Quaestiuncula 5</head>
            <p xml:id="ta-l4d24q1-d1e789">Ad quintam quaestionem dicendum, quod lex praecipit ut homo juste ea quae sunt justa
              exequatur; et ideo quicumque homo quod sibi competit ex ordine, facit indigne; quod
              justum est, injuste exequitur; et contra praeceptum legis facit, ac per hoc mortaliter
              peccat. Quicumque autem cum peccato mortali aliquod sacrum officium pertractat, non
              est dubium quin indigne illud faciat; unde patet quod mortaliter peccat.</p>
            <p xml:id="ta-l4d24q1-d1e792">Ad primum ergo dicendum, quod non est perplexus ut necessitatem peccandi habeat: quia
              potest peccatum dimittere, vel officium resignare ex quo obligabatur ad executionem
              ordinis.</p>
            <p xml:id="ta-l4d24q1-d1e795">Ad secundum dicendum, quod jus naturae est indispensabile. Hoc autem est de jure
              naturali ut homo sancta sancte pertractet; unde contra hoc nullus potest
              dispensare.</p>
            <p xml:id="ta-l4d24q1-d1e798">Ad tertium dicendum, quod quamdiu minister Ecclesiae qui est in mortali, ab Ecclesia
              sustinetur, ab eo sacramenta recipere ejus subditus debet, quia ad hoc est ei
              obligatus; sed tamen praeter necessitatis articulum non esset tutum quod eum induceret
              ad aliquid sui ordinis exequendum, durante tali conscientia quod ille in peccato
              mortali esset; quam tamen deponere posset, quia in instanti homo a divina gratia
              emendatur.</p>
            <p xml:id="ta-l4d24q1-d1e802">Ad quartum dicendum, quod quandocumque exhibet se in aliquo actu ut ministrum
              Ecclesiae, mortaliter peccat; et toties mortaliter peccat, quoties hujusmodi actum
              facit: quia, ut dicit Dionysius, <quote xml:id="ta-l4d24q1-Qd1e804">immundis nec symbola</quote>, idest
              sacramentalia signa, <quote xml:id="ta-l4d24q1-Qd1e807">tangere fas est</quote>; unde quando tangunt res sacras,
              quasi suo officio utentes, peccant mortaliter. Secus autem esset, si in aliqua
              necessitate aliquod sacrum contingeret vel exequeretur, in illo casu in quo etiam
              laicis liceret, sicut si baptizaret in articulo necessitatis, vel si corpus Christi in
              terra projectum colligeret.</p>
          </div>
        </div>
      </div>
    </body>
  </text>
</TEI>