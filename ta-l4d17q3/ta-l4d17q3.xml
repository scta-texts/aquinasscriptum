<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum IV, Distinctio 17, Quaestio 3</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum IV, Distinctio 17, Quaestio 3</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="317a"/>
      </div>
    </front>
    <body>
      <div xml:id="ta-l4d17q3">
        <head xml:id="ta-l4d17q3-Hd1e97">Librum IV, Distinctio 17, Quaestio 3</head>
        <div xml:id="ta-l4d17q3-Dd1e100">
          <head xml:id="ta-l4d17q3-Hd1e102">Prooemium</head>
          <p xml:id="ta-l4d17q3-d1e105">Deinde quaeritur de confessione; et circa hoc quaeruntur quinque: 1 de necessitate
            confessionis; 2 quid sit confessio; 3 cui sit facienda; 4 qualis esse debeat; 5 de
            effectu confessionis.</p>

        </div>
        <div xml:id="ta-l4d17q3-Dd1e109" type="articulus">
          <head xml:id="ta-l4d17q3-Hd1e111">Articulus 1</head>

          <head xml:id="ta-l4d17q3-Hd1e114" type="questionTitle">Utrum confessio sit necessaria ad salutem</head>

          <div xml:id="ta-l4d17q3-Dd1e117">
            <head xml:id="ta-l4d17q3-Hd1e119">Quaestiuncula 1</head>
            <p xml:id="ta-l4d17q3-d1e122">Ad primum sic proceditur. Videtur quod confessio non sit necessaria ad salutem.
              Sacramentum enim poenitentiae contra remissionem culpae ordinatum est. Sed culpa per
              gratiae infusionem sufficienter remittitur. Ergo ad poenitentiam de peccato agendam
              non est necessaria confessio.</p>
            <p xml:id="ta-l4d17q3-d1e125">Praeterea, aliquibus est peccatum remissum sine hoc quod confessi legantur, sicut
              patet de Petro, et de Magdalena, et etiam de Paulo. Sed non est minoris efficaciae
              gratia remittens peccatum nunc quam tunc fuit. Ergo nec nunc de necessitate salutis
              est quod homo confiteatur.</p>
            <p xml:id="ta-l4d17q3-d1e128">Praeterea, peccatum quod ex alio contractum est, ex alio debet habere medicinam. Ergo
              peccatum actuale, quod ex proprio motu quilibet commisit, debet ex seipso tantum
              habere medicinam. Sed contra tale peccatum ordinatur poenitentia. Ergo confessio non
              est de necessitate poenitentiae.</p>
            <p xml:id="ta-l4d17q3-d1e131">Praeterea, confessio ad hoc desideratur in judicio, ut secundum quantitatem culpae
              poena infligatur. Sed homo potest sibi ipsi poenam infligere majorem quam etiam ab
              alio sibi infligatur. Ergo videtur quod non sit confessio de necessitate salutis.</p>
            <p xml:id="ta-l4d17q3-d1e135">Sed contra, Boetius in Lib. de Consolat.: <quote xml:id="ta-l4d17q3-Qd1e137">si medicinam expectas, oportet quod
                morbum detegas</quote>. Sed de necessitate salutis est quod homo de peccatis
              medicinam accipiat. Ergo et de necessitate salutis est quod morbum per confessionem
              detegat.</p>
            <p xml:id="ta-l4d17q3-d1e141">Praeterea, in judicio saeculari non est idem judex et reus. Sed judicium spirituale
              est ordinarius. Ergo peccator, qui est reus, non habet esse sui ipsius judex, sed ab
              alio judicari; et ita oportet quod ei confiteatur.</p>

          </div>
          <div xml:id="ta-l4d17q3-Dd1e145">
            <head xml:id="ta-l4d17q3-Hd1e147">Quaestiuncula 2</head>
            <p xml:id="ta-l4d17q3-d1e150">Ulterius. Videtur quod sit de jure naturali. Adam enim et Cain non tenebantur nisi ad
              praecepta legis naturae. Sed reprehenduntur de hoc quod peccatum suum non sunt
              confessi. Ergo confessio peccati est de lege naturali.</p>
            <p xml:id="ta-l4d17q3-d1e153">Praeterea, praecepta illa quae manent in lege veteri et nova, sunt de jure naturali.
              Sed confessio fuit in lege veteri; unde dicitur Isai. 43, 26: <quote xml:id="ta-l4d17q3-Qd1e155">narra, si quid
                habes, ut justificeris</quote>. Ergo est de lege naturali.</p>
            <p xml:id="ta-l4d17q3-d1e159">Praeterea, Job non erat subjectus nisi legi naturali. Sed ipse peccata confitebatur,
              ut patet per hoc quod ipse de se dicit: <quote xml:id="ta-l4d17q3-Qd1e161">si abscondi ut homo peccatum
                meum</quote>. Ergo est de lege naturali.</p>
            <p xml:id="ta-l4d17q3-d1e165">Sed contra, Isidorus dicit, quod jus naturale est idem apud omnes. Sed confessio non
              est eodem modo apud omnes. Ergo non est de jure naturali.</p>
            <p xml:id="ta-l4d17q3-d1e169">Praeterea, confessio fit ei qui habet claves. Sed claves Ecclesiae non sunt de
              naturalis juris institutione. Ergo nec confessio.</p>

          </div>
          <div xml:id="ta-l4d17q3-Dd1e173">
            <head xml:id="ta-l4d17q3-Hd1e175">Quaestiuncula 3</head>
            <p xml:id="ta-l4d17q3-d1e178">Ulterius. Videtur quod non omnes ad confessionem teneantur. Quia, sicut dicit
              Hieronymus, poenitentia est secunda tabula post naufragium. Sed aliqui post Baptismum
              naufragium non sunt passi. Ergo eis non competit poenitentia; et sic nec confessio,
              quae est poenitentiae pars.</p>
            <p xml:id="ta-l4d17q3-d1e181">Praeterea, confessio facienda est judici in quolibet foro. Sed aliqui sunt qui non
              habent hominem judicem supra se. Ergo non tenentur ad confessionem.</p>
            <p xml:id="ta-l4d17q3-d1e184">Praeterea, aliquis est qui non habet peccata, nisi venialia. Sed de illis non tenetur
              homo confiteri. Ergo non quilibet tenetur ad confessionem.</p>
            <p xml:id="ta-l4d17q3-d1e187">Sed contra est, quia confessio contra satisfactionem et contritionem dividitur. Sed
              omnes tenentur ad contritionem et satisfactionem. Ergo et omnes tenentur ad
              confessionem.</p>
            <p xml:id="ta-l4d17q3-d1e191">Praeterea, hoc patet ex <ref xml:id="ta-l4d17q3-Rd1e193" target="http://scta.info/resource/cice-l5t38-d1e286">decretali de poenitentiis et remissionibus</ref>, ubi dicitur quod
              <cit><quote xml:id="ta-l4d17q3-Qd1e197" source="http://scta.info/resource/nhyjhg-d1e214-d1e101">omnis utriusque sexus, cum ad annos discretionis venerit, debet peccata confiteri</quote></cit>.</p>

          </div>
          <div xml:id="ta-l4d17q3-Dd1e196">
            <head xml:id="ta-l4d17q3-Hd1e198">Quaestiuncula 4</head>
            <p xml:id="ta-l4d17q3-d1e201">Ulterius. Videtur quod statim teneatur confiteri. Dicit enim Hugo de sancto Victore:
                <quote xml:id="ta-l4d17q3-Qd1e203">si necessitas non est quae praetendatur, contemptus non excusatur</quote>.
              Sed quilibet tenetur vitare contemptum. Ergo quilibet tenetur statim confiteri cum
              potest.</p>
            <p xml:id="ta-l4d17q3-d1e207">Praeterea, quilibet tenetur plus facere ad evadendum a morbo spirituali quam ad
              evadendum a morbo corporali. Sed aliquis infirmus corporaliter non sine detrimento
              salutis medicum requirere tardat. Ergo videtur quod non possit esse sine detrimento
              salutis quod aliquis sacerdoti, cujus copiam habet, de peccato confiteatur.</p>
            <p xml:id="ta-l4d17q3-d1e210">Praeterea, illud quod sine termino debetur, statim debetur. Sed sine termino debet
              homo confessionem Deo. Ergo tenetur ad statim.</p>
            <p xml:id="ta-l4d17q3-d1e213">Sed contra, in decretali simul datur tempus determinatum de confessione et de
              Eucharistiae perceptione. Sed aliquis non peccat si non percipiat Eucharistiam ante
              tempus a jure determinatum. Ergo non peccat, si non ante tempus illud confiteatur.</p>
            <p xml:id="ta-l4d17q3-d1e217">Praeterea, quicumque omittit illud ad quod ex praecepto tenetur, peccat mortaliter.
              Si ergo aliquis non statim confitetur quando habet copiam sacerdotis, si ad
              confitendum statim tenetur, peccaret mortaliter; et eadem ratione in alio tempore, et
              sic deinceps; et ita multa mortalia peccata homo incurreret pro una poenitentiae
              dilatione, quod videtur inconveniens.</p>

          </div>
          <div xml:id="ta-l4d17q3-Dd1e221">
            <head xml:id="ta-l4d17q3-Hd1e223">Quaestiuncula 5</head>
            <p xml:id="ta-l4d17q3-d1e226">Ulterius. Videtur quod possit cum aliquo dispensari ne confiteatur homini. Praecepta
              enim quae sunt de jure positivo, subjacent dispensationi praelatorum Ecclesiae. Sed
              confessio est hujusmodi, ut ex dictis patet. Ergo potest dispensari cum aliquo ut non
              confiteatur.</p>
            <p xml:id="ta-l4d17q3-d1e229">Praeterea, illud quod ab homine institutum est, potest etiam ab homine dispensationem
              recipere. Sed confessio non legitur a Deo instituta, sed ab homine. Jacob. 5, 16:
                <quote xml:id="ta-l4d17q3-Qd1e231">confitemini alterutrum peccata vestra</quote>. Habet autem Papa potestatem
              dispensandi in his quae per apostolos instituta sunt, sicut patet de bigamis. Ergo
              etiam potest cum aliquo dispensare, ne confiteatur.</p>
            <p xml:id="ta-l4d17q3-d1e235">Sed contra, poenitentia, cujus pars est confessio, est sacramentum necessitatis,
              sicut et Baptismus. Cum ergo in Baptismo nullus dispensare possit, nec in confessione
              aliquis dispensare poterit.</p>
          </div>
          <div xml:id="ta-l4d17q3-Dd1e239">
            <head xml:id="ta-l4d17q3-Hd1e241">Quaestiuncula 1</head>
            <p xml:id="ta-l4d17q3-d1e244">Respondeo dicendum ad primam quaestionem, quod passio Christi, sine cujus virtute nec
              actuale nec originale peccatum dimittitur, in nobis operatur per sacramentorum
              susceptionem, quae ex ipsa efficaciam habent: ideo ad culpae remissionem et actualis
              et originalis requiritur sacramentum Ecclesiae, vel actu susceptum, vel saltem voto,
              quando articulus necessitatis, non contemptus, sacramentum excludit; et per consequens
              illa sacramenta quae ordinantur contra culpam cum qua salus esse non potest, sunt de
              necessitate salutis; et ideo sicut Baptismus, quo deletur originale, est de
              necessitate salutis; ita et poenitentiae sacramentum. Sicut autem aliquis per hoc quod
              Baptismum petit, se ministris Ecclesiae subjicit, ad quos pertinet dispensatio
              sacramenti; ita etiam per hoc quod fatetur peccatum suum, se ministro Ecclesiae
              subjicit, ut per sacramentum poenitentiae ab eo dispensatum remissionem consequatur;
              qui congruum remedium adhibere non potest, nisi peccatum cognoscat, quod fit per
              confessionem peccantis; et ideo confessio est de necessitate salutis ejus qui in
              peccatum actuale mortale cecidit.</p>
            <p xml:id="ta-l4d17q3-d1e247">Ad primum ergo dicendum, quod gratiae infusio sufficit ad culpae remissionem: sed
              post culpam remissam adhuc est peccator debitor poenae temporalis. Sed ad gratiae
              infusionem consequendam ordinata sunt gratiae sacramenta, ante quorum susceptionem vel
              actu vel proposito aliquis gratiam non consequitur, sicut in Baptismo patet; et
              similiter est de confessione; et ulterius per confessionem, erubescentiam, et vim
              clavium, quibus se confitens subjicit, et satisfactionem injunctam quam sacerdos
              moderatur secundum qualitatem criminum sibi per confessionem innotescentium, poena
              temporalis expiatur. Sed tamen ex hoc quod operatur confessio ad poenae remissionem,
              non habet quod sit de necessitate salutis: quia poena ista est temporalis, ad quam
              post culpae remissionem aliquis ligatus remanet; unde sine hoc quod in praesenti vita
              expiatur, esset via salutis; sed habet quod sit de necessitate salutis ex hoc quod ad
              remissionem culpae modo praedicto operatur.</p>
            <p xml:id="ta-l4d17q3-d1e250">Ad secundum dicendum, quod etsi non legatur illorum confessio, potuit tamen fieri.
              Multa enim sunt facta quae non sunt scripta; et praeterea Christus habet potestatem
              excellentiae in sacramentis; unde sine his quae ad sacramentum pertinent, potest rem
              sacramenti conferre.</p>
            <p xml:id="ta-l4d17q3-d1e253">Ad tertium dicendum, quod peccatum quod ex altero contractum est, scilicet originale,
              potest omnino ab extrinseco remedium habere, ut in parvulis patet; sed peccatum
              actuale, quod ex seipso quisque commisit, non potest expiari nisi aliquid cooperetur
              ille qui peccavit. Sed tamen non sufficit ad peccatum expiandum ex seipso, sicut
              sufficienter peccatum commisit: eo quod peccatum ex parte conversionis est finitum, ex
              qua parte peccator in ipsum inducitur; sed ex parte aversionis habet infinitatem, ex
              qua parte oportet quod peccati remissio incipiat: quia quod est ultimum in
              generatione, est primum in resolutione, ut dicitur in 3 Ethic.; et ideo oportet quod
              etiam peccatum actuale ex alio medicinam habeat.</p>
            <p xml:id="ta-l4d17q3-d1e257">Ad quartum dicendum, quod satisfactio non sufficeret ad expiandum poenam peccati ex
              quantitate poenae quae in satisfactione imponitur: sed sufficit inquantum est pars
              sacramenti, virtutem sacramentalem habens; et ideo oportet quod per dispensatores
              sacramentorum imponatur; et ideo necessaria est confessio.</p>

          </div>
          <div xml:id="ta-l4d17q3-Dd1e261">
            <head xml:id="ta-l4d17q3-Hd1e263">Quaestiuncula 2</head>
            <p xml:id="ta-l4d17q3-d1e266">Ad secundam quaestionem dicendum, quod sicut in 1 dist., quaest. 1, art. 2,
              quaestiunc. 3, in corp., dictum est, sacramenta sunt quaedam fidei protestationes;
              unde oportet ea fidei esse proportionata. Fides autem est supra cognitionem rationis
              naturalis; unde etiam sacramenta sunt supra rationis naturalis dictamina. Et quia jus
              naturale est quod non opinio genuit, sed innata quaedam vis inseruit, ut Tullius
              dicit; ideo sacramenta non sunt de jure naturali, sed de jure divino, quod est
              supranaturale; et quandoque etiam naturale dicitur, secundum quod cuilibet rei illud
              est naturale quod ei a suo creatore imponitur: tamen proprie naturalia dicuntur quae
              ex principiis naturae causantur; supra naturam autem quae ipse Deus sibi reservat sine
              naturae ministerio operanda, sive in operationibus miraculorum, sive in revelationibus
              mysteriorum, sive in institutionibus sacramentorum; et sic confessio quae
              sacramentalem necessitatem habet, non est de jure naturali, sed divino.</p>
            <p xml:id="ta-l4d17q3-d1e269">Ad primum ergo dicendum, quod Adam vituperatur de hoc quod peccatum suum coram Deo
              non recognovit. Confessio enim quae fit Deo per recognitionem peccati, est de jure
              naturali. Nunc autem loquimur de confessione quae fit homini. Vel dicendum, quod
              confiteri peccatum in casu est de jure naturali, scilicet cum quis in judicio
              constitutus a judice interrogatur: tunc enim non debet mentiri peccatum excusando vel
              negando; de quo Adam et Cain vituperantur; sed confessio quae fit homini sponte ad
              remissionem peccatorum consequendam a Deo non est de jure naturali.</p>
            <p xml:id="ta-l4d17q3-d1e272">Ad secundum dicendum, quod praecepta legis naturae manent eodem modo in lege Moysi et
              in lege nova. Sed confessio quamvis aliqualiter esset in lege Moysi, non tamen eodem
              modo sicut in lege nova, nec sicut in lege naturae. In lege enim naturae sufficiebat
              interior recognitio peccati apud Deum; sed in lege Moysi oportebat aliquo signo
              exteriori peccatum protestari, sicut per oblationem hostiae pro peccato, ex quo etiam
              homini innotescere poterat eum peccasse: non autem oportebat quod speciale peccatum a
              se commissum manifestaret, aut peccati circumstantias, sicut in nova lege oportet.</p>
            <p xml:id="ta-l4d17q3-d1e275">Ad tertium dicendum, quod Job loquitur de illa absconsione peccati quam facit in
              judicio deprehensus peccatum negando aut excusando, ut ex Glossa ibidem haberi
              potest.</p>

          </div>
          <div xml:id="ta-l4d17q3-Dd1e279">
            <head xml:id="ta-l4d17q3-Hd1e281">Quaestiuncula 3</head>
            <p xml:id="ta-l4d17q3-d1e284">Ad tertiam quaestionem dicendum, quod ad confessionem dupliciter obligamur. Uno modo
              ex jure divino, ex hoc ipso quod est medicina; et secundum hoc non omnes tenentur ad
              confessionem, sed illi tantum qui peccatum mortale incurrunt post Baptismum. Alio
              modo, ex praecepto juris positivi; et sic tenentur omnes ex institutione Ecclesiae
              edita in Concilio generali sub Innocentio III: tum ut quilibet se peccatorem
              recognosceret, quia omnes peccaverunt, et egent gratia Dei: tum ut cum majori
              reverentia ad Eucharistiam accedat: tum ut Ecclesiarum rectoribus sui subditi
              innotescant, ne lupus inter gregem lateat.</p>
            <p xml:id="ta-l4d17q3-d1e287">Ad primum ergo dicendum, quod quamvis homo in hac vita post Baptismum naufragium
              evadere possit, quod est per peccatum mortale; non tamen potest evadere venialia,
              quibus ad naufragium disponitur, contra quae etiam poenitentia ordinatur; et ideo
              manet poenitentiae locus etiam in illis qui non mortaliter peccant, et per consequens
              confessionis.</p>
            <p xml:id="ta-l4d17q3-d1e290">Ad secundum dicendum, quod nullus est qui non habeat judicem Christum, cui per suum
              vicarium confiteri debet; qui quamvis eo inferior sit inquantum ipse praelatus est,
              tamen eo est superior, inquantum peccator est ipse, et ille Christi minister.</p>
            <p xml:id="ta-l4d17q3-d1e293">Ad tertium dicendum, quod ex vi sacramenti non tenetur aliquis venialia confiteri,
              sed ex institutione Ecclesiae, quando non habet alia quae confiteatur. Vel potest
              dici, secundum quosdam, quod ex decretali praedicta non obligantur nisi illi qui
              habent peccata mortalia; quod patet ex hoc quod dicit, quod debet omnia peccata
              confiteri; quod de venialibus intelligi non potest, quia nullus omnia confiteri
              potest; et secundum hoc etiam ille qui non habet mortalia, non tenetur ad confessionem
              venialium, sed sufficit ad praeceptum Ecclesiae implendum ut se sacerdoti
              repraesentet, et se ostendat absque conscientia mortalis esse; et hoc ei pro
              confessione reputatur.</p>

          </div>
          <div xml:id="ta-l4d17q3-Dd1e297">
            <head xml:id="ta-l4d17q3-Hd1e299">Quaestiuncula 4</head>
            <p xml:id="ta-l4d17q3-d1e302">Ad quartam quaestionem dicendum, quod cum propositum confitendi sit annexum
              contritioni, tunc tenetur aliquis ad hoc propositum, quando ad contritionem tenetur;
              scilicet quando peccata memoriae occurrunt, cum praecipue in periculo mortis existit,
              aut in aliquo articulo, in quo sine peccati remissione peccatum oporteat eum
              incurrere; sicut cum teneatur ad celebrandum, si desit copia sacerdotis, saltem
              conteri tenetur, et habere propositum confitendi. Sed ad confessionem actualiter
              faciendam obligatur aliquis dupliciter. Uno modo per accidens, scilicet quando ad
              aliquid tenetur quod non potest sine peccato facere nisi confessus: tunc enim
              confiteri tenetur, sicut si debeat Eucharistiam percipere, ad quam nullus post
              peccatum mortale, nisi confessus, accedere debet, copia sacerdotis oblata, et
              necessitate non urgente; et inde venit obligatio qua Ecclesia omnes obligat ad semel
              in anno confitendum: quia instituit ut semel in anno, scilicet in Paschate, omnes
              sacram communionem accipiant; et ideo ante tempus illud confiteri tenentur. Alio modo
              obligatur aliquis ad confessionem per se; et sic videtur eadem ratio esse de
              confessione et de Baptismo differendo: quia utrumque est sacramentum necessitatis. Ad
              Baptismum autem percipiendum non tenetur aliquis statim postquam habet propositum
              Baptismi, ita quod peccet mortaliter, nisi statim baptizetur: nec est aliquod tempus
              determinatum, ultra quod si Baptismum differat, peccatum mortale incurrat. Sed potest
              contingere quod in dilatione Baptismi erit peccatum mortale vel non erit; et hoc
              pensandum est ex causa dilationis: quia, sicut dicit philosophus in 8 Phys., voluntas
              non retardat facere opus volitum, nisi propter aliquam causam rationalem. Unde si
              causa dilationis Baptismi peccatum mortale annexum habeat, utpote si propter
              contemptum, vel aliquid hujusmodi, Baptismum differat, dilatio erit peccatum mortale;
              alias non. Et ideo idem videtur esse de confessione, quae non est majoris necessitatis
              quam Baptismus. Et quia ea quae sunt de necessitate salutis, tenetur homo in hac vita
              implere; ideo si periculum mortis immineat, etiam per se loquendo, obligatur aliquis
              ad confessionem faciendam tunc, vel Baptismum suscipiendum; et propter hoc etiam
              Jacobus simul praeceptum edidit de confessione facienda, et extrema unctione
              suscipienda; et ideo videtur probabilis eorum opinio qui dicunt, quod non tenetur homo
              ad statim confitendum, quamvis periculosum sit differre. Alii autem dicunt, quod
              tenetur contritus ad statim confitendum debita opportunitate oblata secundum rectam
              rationem. Nec obstat quod decretalis terminum praefigat, ut semel in anno confiteatur:
              quia Ecclesia non indulget dilationem, sed prohibet negligentiam in majori dilatione.
              Unde per decretalem illam non excusatur a culpa dilationis quantum ad forum
              conscientiae, sed excusatur a poena quantum ad forum Ecclesiae, ut non privetur debita
              sepultura, si morte praeventus fuerit ante tempus illud. Sed hoc videtur nimis durum:
              quia praecepta affirmativa non obligant ad statim, sed ad tempus determinatum, non
              quidem ex hoc quod tunc commode impleri possunt (quia sic si non daret aliquis
              eleemosynam de superfluo quandocumque pauper offerretur, peccaret mortaliter, quod
              falsum est): sed ex hoc quod tempus necessitatem urgentem adducit: et ideo non oportet
              quod si statim oblata opportunitate non confiteatur, etiamsi major opportunitas non
              expectetur, aliquis peccet mortaliter; sed quando ex articulo temporis necessitas
              confessionis inducitur. Nec hoc est ex indulgentia Ecclesiae, quod non teneatur ad
              statim, sed ex natura praecepti affirmativi; unde ante Ecclesiae statutum etiam minus
              debebatur. Quidam vero dicunt, quod saeculares non tenentur ante quadragesimale tempus
              confiteri, quod est eis poenitentiae tempus; sed religiosi tenentur ad statim, quia
              totum tempus est eis poenitentiae tempus. Sed hoc nihil est: quia religiosi non
              tenentur ad alia quam alii homines, nisi ad quae se ex voto obligaverunt.</p>
            <p xml:id="ta-l4d17q3-d1e305">Ad primum ergo dicendum, quod Hugo loquitur de illis qui sine sacramento
              decedunt.</p>
            <p xml:id="ta-l4d17q3-d1e308">Ad secundum dicendum, quod non est de necessitate salutis corporalis quod statim
              medicum quaerat, nisi quando necessitas curationis incumbit; et similiter est de morbo
              spirituali.</p>
            <p xml:id="ta-l4d17q3-d1e311">Ad tertium dicendum, quod retentio rei alienae invito domino contrariatur praecepto
              negativo, quod obligat semper et ad semper; et ideo tenetur statim ad reddendum. Secus
              autem est de impletione praecepti affirmativi, quod obligat semper, sed non ad semper;
              unde non tenetur aliquis ad statim implendum.</p>

          </div>
          <div xml:id="ta-l4d17q3-Dd1e316">
            <head xml:id="ta-l4d17q3-Hd1e318">Quaestiuncula 5</head>
            <p xml:id="ta-l4d17q3-d1e321">Ad quintam quaestionem dicendum, quod ministri Ecclesiae instituuntur in Ecclesia
              divinitus fundata; et ideo institutio Ecclesiae praesupponitur ad operationem
              ministrorum, sicut opus creationis praesupponitur ad opus naturae. Et quia Ecclesia
              fundatur in fide et sacramentis; ideo ad ministros Ecclesiae nec novos articulos fidei
              edere, aut editos removere, aut nova sacramenta instituere, aut instituta removere,
              pertinet; sed hoc est potestatis excellentiae, quae soli debetur Christo, qui est
              Ecclesiae fundamentum. Et ideo, sicut Papa non potest dispensare ut aliquis sine
              Baptismo salvetur; ita nec quod salvetur sine confessione, secundum quod obligat ex
              ipsa vi sacramenti; sed potest dispensare in confessione secundum quod obligat de
              praecepto Ecclesiae, ut possit aliquis diutius confessionem differre quam ab Ecclesia
              institutum sit.</p>
            <p xml:id="ta-l4d17q3-d1e324">Ad primum ergo dicendum, quod praecepta juris divini non minus obligant quam
              praecepta juris naturalis; unde sicut non potest dispensari in jure naturali, ita nec
              in jure positivo divino.</p>
            <p xml:id="ta-l4d17q3-d1e327">Ad secundum dicendum, quod praeceptum de confessione non est ab homine puro
              institutum, quamvis sit a Jacobo promulgatum; sed a Deo institutionem habuit, quamvis
              expressa institutio ipsius non legatur: tamen quaedam praefiguratio ipsius invenitur
              et in hoc quod Joanni confitebantur peccata, qui Baptismo ipsius ad gratiam Christi
              praeparabantur; et in hoc etiam quod dominus sacerdotibus leprosos transmisit: qui
              quamvis non essent novi testamenti sacerdotes, tamen in eis novi testamenti
              sacerdotium significabatur.</p>
          </div>
        </div>
        <div xml:id="ta-l4d17q3-Dd1e332" type="articulus">
          <head xml:id="ta-l4d17q3-Hd1e334">Articulus 2</head>

          <head xml:id="ta-l4d17q3-Hd1e337" type="questionTitle">Utrum Augustinus convenienter confessionem definiat</head>

          <div xml:id="ta-l4d17q3-Dd1e340">
            <head xml:id="ta-l4d17q3-Hd1e342">Quaestiuncula 1</head>
            <p xml:id="ta-l4d17q3-d1e345">Ad secundum sic proceditur. Videtur quod Augustinus inconvenienter confessionem
              definiat, dicens: <quote xml:id="ta-l4d17q3-Qd1e347">confessio est per quam morbus latens spe veniae
                aperitur</quote>. Morbus enim contra quam confessio ordinatur peccatum est. Sed
              peccatum aliquando est apertum. Ergo non debuit dicere morbum latentem esse, cujus
              confessio est medicina.</p>
            <p xml:id="ta-l4d17q3-d1e351">Praeterea, principium poenitentiae est timor, ut in 14 dist., quaest. 1, art. 2
              dictum est. Sed confessio est pars poenitentiae. Ergo non debuit pro causa
              confessionis ponere spem, sed magis timorem.</p>
            <p xml:id="ta-l4d17q3-d1e354">Praeterea, illud quod sub sigillo ponitur, non aperitur; sed clauditur magis. Sed
              peccatum quod quis confitetur, sub sigillo confessionis ponitur. Ergo non aperitur in
              confessione peccatum, sed magis clauditur.</p>
            <p xml:id="ta-l4d17q3-d1e357">Praeterea, inveniuntur quaedam aliae definitiones ab ista differentes. Gregorius enim
              dicit, quod confessio <quote xml:id="ta-l4d17q3-Qd1e359">est peccatorum detestatio, et ruptio vulneris</quote>.
              Quidam vero dicunt, quod confessio <quote xml:id="ta-l4d17q3-Qd1e362">est legitima coram sacerdote peccatorum
                declaratio</quote>. Quidam autem sic: <quote xml:id="ta-l4d17q3-Qd1e365">confessio est sacramentalis
                delinquentis accusatio ex erubescentia, et per claves Ecclesiae satisfactoria,
                obligans ad peragendam poenitentiam injunctam</quote>. Ergo videtur quod
              praeassignata causa non omnia contineat quae in his continentur, et ita quod
              insufficiens sit.</p>

          </div>
          <div xml:id="ta-l4d17q3-Dd1e370">
            <head xml:id="ta-l4d17q3-Hd1e372">Quaestiuncula 2</head>
            <p xml:id="ta-l4d17q3-d1e375">Ulterius. Videtur quod confessio non sit actus virtutis. Omnis enim actus virtutis
              est de jure naturali: quia ad virtutes apti sumus a natura, ut philosophus dicit in 2
              Ethicorum. Sed confessio non est de jure naturali. Ergo non est actus virtutis.</p>
            <p xml:id="ta-l4d17q3-d1e378">Praeterea, actus virtutis magis potest convenire innocenti quam ei qui peccavit. Sed
              confessio peccati de qua loquimur, non potest innocenti convenire. Ergo non est actus
              virtutis.</p>
            <p xml:id="ta-l4d17q3-d1e381">Praeterea, gratia quae est in sacramentis, aliquo modo differt a gratia quae est in
              virtutibus et donis, ut in prima distinctione dictum est. Sed confessio est sacramenti
              pars. Ergo non est actus virtutis.</p>
            <p xml:id="ta-l4d17q3-d1e384">Sed contra, non meremur nisi actibus virtutum. Sed confessio est meritoria, quia
              aperit caelum, ut in littera Magister dicit. Ergo videtur quod sit actus virtutis.</p>

          </div>
          <div xml:id="ta-l4d17q3-Dd1e388">
            <head xml:id="ta-l4d17q3-Hd1e390">Quaestiuncula 3</head>
            <p xml:id="ta-l4d17q3-d1e393">Ulterius. Videtur quod confessio non sit actus poenitentiae virtutis. Quia actus
              illius virtutis est quae est causa ejus. Sed causa confessionis est spes veniae, ut ex
              definitione inducta apparet. Ergo videtur quod sit actus spei, et non
              poenitentiae.</p>
            <p xml:id="ta-l4d17q3-d1e396">Praeterea, verecundia est pars temperantiae, ut in 3 Lib., dist. 33, dictum est. Sed
              confessio ex erubescentia operatur, ut ex praeassignata definitione apparet. Ergo est
              actus temperantiae, non poenitentiae.</p>
            <p xml:id="ta-l4d17q3-d1e399">Praeterea, actus poenitentiae innititur divinae misericordiae. Sed confessio magis
              innititur sapientiae propter veritatem, quae in ipsa esse debet. Ergo non est actus
              poenitentiae.</p>
            <p xml:id="ta-l4d17q3-d1e402">Praeterea, ad poenitentiam movet articulus de judicio propter timorem, qui
              poenitentiae origo est. Sed ad confessionem movet articulus de vita aeterna, quia est
              propter spem veniae. Ergo non est actus poenitentiae.</p>
            <p xml:id="ta-l4d17q3-d1e406">Praeterea, ad virtutem veritatis pertinet ut ostendat se quis talem qualis est. Sed
              hoc facit confitens. Ergo est actus virtutis quae dicitur veritas, et non
              poenitentiae.</p>
            <p xml:id="ta-l4d17q3-d1e409">Sed contra, poenitentia ordinatur ad destructionem peccati. Sed ad hoc idem confessio
              ordinatur. Ergo est actus poenitentiae.</p>
          </div>
          <div xml:id="ta-l4d17q3-Dd1e414">
            <head xml:id="ta-l4d17q3-Hd1e416">Quaestiuncula 1</head>
            <p xml:id="ta-l4d17q3-d1e419">Respondeo dicendum ad primam quaestionem, quod in actu confessionis plura
              consideranda occurrunt. Primo ipsa substantia actus, sive genus ejus, quod est
              manifestatio quaedam. Secundo de quo fit, scilicet peccatum. Tertio cui fiat, scilicet
              sacerdos. Quarto causa cujus, scilicet spes veniae. Quinto effectus ejus, scilicet
              absolutio a parte poenae, et obligatio ad aliam partem exsolvendam. In prima ergo
              definitione Augustini tangitur et substantia actus in apertione, et de quo fit
              confessio cum dicitur <quote xml:id="ta-l4d17q3-Qd1e421">morbus latens</quote>, et causa in spe veniae; et in
              aliis definitionibus tanguntur aliqua de illis quinque assignatis, ut cuilibet
              inspicienti patet.</p>
            <p xml:id="ta-l4d17q3-d1e425">Ad primum ergo dicendum, quod quamvis sacerdos aliquando sciat ejus peccatum ut homo,
              non tamen scit ut Christi vicarius; sicut etiam judex aliquando scit aliquid ut homo,
              quod nescit ut judex; et quantum ad hoc per confessionem aperitur. Vel dicendum, quod
              quamvis actus peccati exterior in aperto sit, actus interior, qui tamen principalior
              est, in occulto est; et ideo oportet quod per confessionem aperiatur.</p>
            <p xml:id="ta-l4d17q3-d1e428">Ad secundum dicendum, quod confessio praesupponit caritatem, qua jam vivus aliquis
              efficitur, ut in littera dicitur; contritio autem est in qua datur caritas; timor
              autem servilis, qui est sine spe, est praevius ad caritatem. Sed habens caritatem
              magis movetur ex spe quam ex timore; et ideo causa confessionis potius ponitur spes
              quam timor.</p>
            <p xml:id="ta-l4d17q3-d1e431">Ad tertium dicendum, quod peccatum in confessione aperitur sacerdoti, et clauditur
              aliis confessionis sigillo.</p>
            <p xml:id="ta-l4d17q3-d1e435">Ad quartum dicendum, quod non oportet in qualibet definitione omnia tangere quae ad
              rem definitam concurrunt; et ideo inveniuntur quaedam definitiones, sive
              assignationes, datae penes unam causam, quaedam penes aliam.</p>

          </div>
          <div xml:id="ta-l4d17q3-Dd1e439">
            <head xml:id="ta-l4d17q3-Hd1e441">Quaestiuncula 2</head>
            <p xml:id="ta-l4d17q3-d1e444">Ad secundam quaestionem dicendum, quod ad hoc quod aliquis dicatur actus virtutis, ut
              prius dictum est, sufficit quod in sui ratione aliquam conditionem implicet quae ad
              virtutem pertineat. Quamvis autem non omnia quae ad virtutem requiruntur, importet
              confessio; tamen importat ex suo nomine manifestationem alicujus quod in conscientia
              tenet aliquis; sic enim simul in unum os et cor conveniunt. Si enim quis aliquid
              proferat ore quod corde non teneat, non confessio, sed fictio dicitur. Haec autem
              conditio ad virtutem pertinet, ut aliquis ore confiteatur quod corde tenet; et ideo
              confessio est bonum ex genere, et est actus virtutis; sed tamen potest male fieri,
              nisi aliis debitis circumstantiis vestiatur.</p>
            <p xml:id="ta-l4d17q3-d1e447">Ad primum ergo dicendum, quod ad confessionem veri debito modo faciendam ubi oportet
              et cui oportet, in generali inclinat ratio naturalis; et secundum hoc confessio est de
              jure naturali. Sed determinatio circumstantiarum, quando et quomodo et quid confiteri
              oporteat, et cui, hoc est ex institutione juris divini in confessione, de qua
              loquimur. Et sic patet quod jus naturale inclinat ad confessionem mediante jure
              divino, quo circumstantiae determinantur, sicut pene est in omnibus quae sunt de jure
              positivo.</p>
            <p xml:id="ta-l4d17q3-d1e450">Ad secundum dicendum, quod illius virtutis cujus objectum est peccatum commissum,
              quamvis habitum possit innocens habere, tamen actum non habet innocentia permanente,
              ut supra de poenitentia dictum est; et ideo etiam confessio peccatorum, de qua nunc
              loquimur, non competit innocenti, quamvis sit actus virtutis.</p>
            <p xml:id="ta-l4d17q3-d1e453">Ad tertium dicendum, quod quamvis gratia sacramentorum et gratia virtutum sit alia et
              alia; non tamen sunt contrariae, sed disparatae; et ideo non est inconveniens ut idem
              sit actus virtutis secundum quod ex libero arbitrio gratia informato procedit, et sit
              sacramentum vel pars sacramenti secundum quod est medicina in remedium peccati
              ordinata.</p>

          </div>
          <div xml:id="ta-l4d17q3-Dd1e457">
            <head xml:id="ta-l4d17q3-Hd1e459">Quaestiuncula 3</head>
            <p xml:id="ta-l4d17q3-d1e462">Ad tertiam quaestionem dicendum, quod in virtutibus hoc considerandum est, quod
              quando supra objectum virtutis additur specialis ratio boni et difficilis, requiritur
              specialis virtus; sicut magni sumptus ad magnificentiam pertinent, quamvis communiter
              sumptus mediocres et donationes pertineant ad liberalitatem, ut patet in 2 et 4
              Ethic.; et similiter est in confessione veri, quae quamvis ad veritatis virtutem
              pertineat absolute, tamen secundum quod aliqua ratio boni additur, ad aliam virtutem
              pertinere incipit; et ideo dicit philosophus in 4 Ethic., quod confessio quae fit in
              judiciis, non pertinet ad veritatis virtutem, sed magis ad justitiam. Et similiter
              confessio beneficiorum Dei in laudem divinam non pertinet ad virtutem veritatis, sed
              ad virtutem latriae; et ita etiam confessio peccatorum ad remissionem eorum
              consequendam non pertinet elicitive ad virtutem veritatis, ut quidam dicunt, sed ad
              virtutem poenitentiae; imperative autem ad multas virtutes pertinere potest, secundum
              quod in finem multarum virtutum trahi potest confessionis actus.</p>
            <p xml:id="ta-l4d17q3-d1e465">Ad primum ergo dicendum, quod spes est causa confessionis non sicut eliciens, sed
              sicut imperans.</p>
            <p xml:id="ta-l4d17q3-d1e468">Ad secundum dicendum, quod erubescentia in illa definitione non ponitur quasi causa
              confessionis, cum magis nata sit impedire confessionis actum, sed quasi concausa ad
              liberandum a poena, inquantum ipsa erubescentia poena quaedam est; et sic etiam claves
              Ecclesiae concausae confessionis ad hoc sunt.</p>
            <p xml:id="ta-l4d17q3-d1e471">Ad tertium dicendum, quod secundum quamdam adaptationem partes poenitentiae tribus
              attributis personarum adaptari possunt; ut contritio misericordiae vel bonitati
              respondeat propter dolorem de malo; confessio sapientiae propter veritatis
              manifestationem; satisfactio potentiae propter satisfaciendi laborem: et quia
              contritio est prima poenitentiae pars efficaciam aliis partibus praebens, ideo eodem
              modo judicatur de tota poenitentia sicut de contritione.</p>
            <p xml:id="ta-l4d17q3-d1e475">Ad quartum dicendum, quod quia confessio magis ex spe procedit quam ex timore, ut
              dictum est, ideo magis innititur articulo de vita aeterna, quem respicit spes, quam
              articulo de judicio, quem respicit timor; quamvis poenitentia ratione contritionis e
              converso se habeat.</p>
            <p xml:id="ta-l4d17q3-d1e478">Ad quintum patet solutio ex dictis.</p>
          </div>
        </div>
        <div xml:id="ta-l4d17q3-Dd1e483" type="articulus">
          <head xml:id="ta-l4d17q3-Hd1e485">Articulus 3</head>

          <head xml:id="ta-l4d17q3-Hd1e488" type="questionTitle">Utrum sit necessarium sacerdoti confiteri</head>

          <div xml:id="ta-l4d17q3-Dd1e491">
            <head xml:id="ta-l4d17q3-Hd1e493">Quaestiuncula 1</head>
            <p xml:id="ta-l4d17q3-d1e496">Ad tertium sic proceditur. Videtur quod non sit necessarium sacerdoti confiteri. Ad
              confessionem enim non obligamur nisi ex divina institutione. Sed divina institutio
              nobis proponitur Jacob. 5: <quote xml:id="ta-l4d17q3-Qd1e498">confitemini alterutrum peccata vestra</quote>; ubi
              non fit mentio de sacerdote. Ergo non oportet confiteri sacerdoti.</p>
            <p xml:id="ta-l4d17q3-d1e502">Praeterea, poenitentia est sacramentum necessitatis, sicut et Baptismus. Sed in
              Baptismo propter sacramenti necessitatem est minister quilibet homo. Ergo et in
              poenitentia; ergo sufficit cuilibet confiteri.</p>
            <p xml:id="ta-l4d17q3-d1e505">Praeterea, confessio ad hoc est necessaria, ut taxetur poenitenti satisfactionis
              modus. Sed aliquando aliquis non sacerdos discretius posset poenitenti dare
              satisfactionis modum quam multi sacerdotes. Ergo non est necessarium quod confessio
              fiat sacerdoti.</p>
            <p xml:id="ta-l4d17q3-d1e508">Praeterea, confessio ad hoc est ordinata in Ecclesia, ut rectores pecorum suorum
              vultum cognoscant. Sed quandoque rector, sive praelatus, non est sacerdos. Ergo
              confessio non semper facienda est sacerdoti.</p>
            <p xml:id="ta-l4d17q3-d1e512">Sed contra, absolutio poenitentis, propter quam fit confessio, non pertinet nisi ad
              sacerdotes, quibus claves Ecclesiae commissae sunt. Ergo confessio debet fieri
              sacerdoti.</p>
            <p xml:id="ta-l4d17q3-d1e515">Praeterea, confessio praefiguratur in Lazari mortui vivificatione. Sed dominus solis
              discipulis praecepit ut Lazarum solverent, ut patet Joan. 11. Ergo sacerdotibus
              facienda est confessio.</p>

          </div>
          <div xml:id="ta-l4d17q3-Dd1e519">
            <head xml:id="ta-l4d17q3-Hd1e521">Quaestiuncula 2</head>
            <p xml:id="ta-l4d17q3-d1e524">Ulterius. Videtur quod in nullo casu liceat aliis quam sacerdotibus confiteri. Quia
                <quote xml:id="ta-l4d17q3-Qd1e526">confessio sacramentalis accusatio est</quote>, ut ex supra posita definitione
              habetur. Sed dispensatio sacramenti ad illum tantum pertinet qui est sacramenti
              minister. Cum ergo minister sacramenti poenitentiae sit sacerdos, videtur quod nulli
              alii sit confessio facienda.</p>
            <p xml:id="ta-l4d17q3-d1e530">Praeterea, confessio in quolibet judicio ad sententiam ordinatur. Sed sententia in
              foro contentioso non a suo judice lata, nulla est; et ideo nec facienda est confessio
              nisi judici. Sed judex in foro conscientiae non est nisi sacerdos, qui habet
              potestatem ligandi et solvendi. Ergo non est alii confessio facienda.</p>
            <p xml:id="ta-l4d17q3-d1e533">Praeterea, in Baptismo, quia quilibet baptizare potest, si baptizat laicus sine
              necessitate, non debet a sacerdote Baptismus iterari. Sed si aliquis confitetur laico
              in casu necessitatis, iterum debet sacerdoti confiteri, si articulum necessitatis
              evadat. Ergo confessio sacerdotis non potest fieri laico in casu necessitatis.</p>
            <p xml:id="ta-l4d17q3-d1e536">Sed contra est quod in littera determinatur.</p>

          </div>
          <div xml:id="ta-l4d17q3-Dd1e540">
            <head xml:id="ta-l4d17q3-Hd1e542">Quaestiuncula 3</head>
            <p xml:id="ta-l4d17q3-d1e545">Ulterius. Videtur quod extra casum necessitatis non posset aliquis non sacerdos
              confessionem venialium audire. Quia sacramentum aliquod committitur dispensandum laico
              ratione necessitatis. Sed confessio venialium non est de necessitate salutis, ut supra
              dictum est. Ergo non committitur laico.</p>
            <p xml:id="ta-l4d17q3-d1e548">Praeterea, contra venialia ordinatur extrema unctio, sicut et poenitentia. Sed illa
              non potest dari a laico, ut patet Jac. ult. Ergo nec confessio venialium potest ei
              fieri.</p>
            <p xml:id="ta-l4d17q3-d1e551">Sed contra est quod dicit Beda in littera.</p>

          </div>
          <div xml:id="ta-l4d17q3-Dd1e556">
            <head xml:id="ta-l4d17q3-Hd1e558">Quaestiuncula 4</head>
            <p xml:id="ta-l4d17q3-d1e561">Ulterius. Videtur quod non sit necessarium quod homo confiteatur proprio sacerdoti.
              Gregorius enim dicit: <quote xml:id="ta-l4d17q3-Qd1e563">apostolico moderamine et pietatis officio a nobis
                constitutum est quod sacerdotibus monachis apostolorum figuram tenentibus, liceat
                praedicare, baptizare, communionem dare, pro peccatoribus orare, poenitentiam
                imponere, atque peccata solvere</quote>. Sed monachi non sunt proprii sacerdotes
              aliquorum, cum non habeant curam animarum. Ergo cum confessio fiat propter
              absolutionem, sufficit quod fiat cuicumque sacerdoti.</p>
            <p xml:id="ta-l4d17q3-d1e567">Praeterea, sicut sacerdos est hujus sacramenti minister, ita et Eucharistiae. Sed
              quilibet sacerdos potest conficere. Ergo quilibet sacerdos potest sacramentum
              poenitentiae ministrare. Ergo non oportet quod fiat proprio sacerdoti.</p>
            <p xml:id="ta-l4d17q3-d1e570">Praeterea, illud ad quod determinate tenemur, non est in nostra electione
              constitutum. Sed sacerdos cui confiteri debemus, est in nostra electione constitutus,
              ut patet per Augustinum in littera; dicit enim: <quote xml:id="ta-l4d17q3-Qd1e572">qui vult confiteri peccatum, ut
                inveniat gratiam, quaerat sacerdotem qui sciat ligare et solvere</quote>. Ergo
              videtur quod non sit necessarium quod sacerdoti proprio aliquis confiteatur.</p>
            <p xml:id="ta-l4d17q3-d1e576">Praeterea, quidam sunt, sicut praelati, qui non videntur habere proprium sacerdotem,
              cum non habeant superiorem. Sed isti tenentur ad confessionem. Ergo non semper tenetur
              homo confiteri proprio sacerdoti.</p>
            <p xml:id="ta-l4d17q3-d1e580">Praeterea, illud quod est institutum pro caritate, contra caritatem non militat, ut
              Bernardus dicit. Sed confessio, quae pro caritate instituta est, contra caritatem
              militaret, si homo ad confitendum uni sacerdoti esset obligatus; ut puta, si peccator
              sciat sacerdotem suum haereticum, vel solicitatorem ad malum, aut fragilem, qui ad
              peccatum quod quis ei confitetur, sit pronus; vel si revelator esse confessionis
              probabiliter existimatur; vel si peccatum contra ipsum commissum sit, de quo quis
              confiteri debet. Ergo videtur quod non semper oporteat confiteri proprio
              sacerdoti.</p>
            <p xml:id="ta-l4d17q3-d1e583">Praeterea, in eo quod est necessarium ad salutem, non sunt homines arctandi, ne
              impediantur a via salutis. Sed magna arctatio videtur, si oporteat uni homini
              confiteri de necessitate: et per hoc multi possunt a confessione retrahi vel timore
              vel verecundia, vel aliquo hujusmodi. Ergo cum confessio sit de necessitate salutis,
              non debent homines ad hoc arctari, ut videtur, quod proprio sacerdoti
              confiteantur.</p>
            <p xml:id="ta-l4d17q3-d1e586">Sed contra est decretalis Innocentii qui instituit quod omnes utriusque sexus semel
              in anno proprio sacerdoti confiteantur.</p>
            <p xml:id="ta-l4d17q3-d1e589">Praeterea, sicut se habet episcopus ad dioecesim suam, ita sacerdos ad suam
              parochiam. Sed non licet uni episcopo in dioecesi alterius episcopale officium
              exercere, secundum statuta canonum. Ergo nec licet uni sacerdoti parochianum alterius
              audire.</p>

          </div>
          <div xml:id="ta-l4d17q3-Dd1e593">
            <head xml:id="ta-l4d17q3-Hd1e595">Quaestiuncula 5</head>
            <p xml:id="ta-l4d17q3-d1e598">Ulterius. Videtur quod non possit aliquis alteri quam proprio sacerdoti confiteri,
              etiam ex privilegio, vel mandato superioris. Quia non potest aliquod privilegium
              indulgeri in praejudicium alterius. Sed hoc est in praejudicium alterius sacerdotis,
              si alius confessionem subditi audiat. Ergo non potest per privilegium vel licentiam
              seu mandatum superioris obtineri.</p>
            <p xml:id="ta-l4d17q3-d1e601">Praeterea, illud per quod impeditur divinum mandatum, non potest per mandatum, vel
              privilegium, alicujus hominis concedi. Sed mandatum divinum est ad rectores
              Ecclesiarum ut diligenter vultum pecoris sui agnoscant, Proverb. 23: quod impeditur,
              si alius quam ipse confessionem ejus audiat. Ergo hoc non potest per alicujus hominis
              privilegium vel mandatum ordinari.</p>
            <p xml:id="ta-l4d17q3-d1e604">Praeterea, ille qui audit confessionem alicujus, est proprius judex ejus: alias non
              posset eum ligare et solvere. Sed unius hominis non possunt esse plures proprii
              judices, vel proprii sacerdotes; quia tunc teneretur pluribus obedire; quod esset
              impossibile, si contraria praeciperent vel incompossibilia. Ergo non potest alicui
              aliquis confiteri nisi proprio sacerdoti, etiam ex superioris licentia.</p>
            <p xml:id="ta-l4d17q3-d1e607">Praeterea, injuriam facit sacramento qui sacramentum iterat super eamdem materiam:
              vel ad minus inutiliter facit. Sed qui confessus est alii sacerdoti, tenetur iterum
              confiteri proprio sacerdoti, si petat: quia non est absolutus ab obedientia qua ei
              tenetur ad hoc. Ergo non potest licite fieri quod alii quam proprio sacerdoti
              confiteatur.</p>
            <p xml:id="ta-l4d17q3-d1e611">Sed contra, ea quae sunt ordinis, possunt habenti similem ordinem committi ab eo qui
              illa facere potest. Sed superior, ut episcopus, potest audire confessionem illius qui
              est de parochia alicujus presbyteri: quia etiam aliquando aliqua sibi reservat, cum
              sit principalis rector. Ergo et potest committere alicui sacerdoti alteri quod ipse
              audiat.</p>
            <p xml:id="ta-l4d17q3-d1e614">Praeterea, quidquid potest inferior, potest superior. Sed ipse sacerdos potest dare
              licentiam suo parochiano quod alteri confiteatur. Ergo multo fortius hoc ejus superior
              potest.</p>
            <p xml:id="ta-l4d17q3-d1e617">Praeterea, potestatem quam habet sacerdos in populo, habet episcopus. Sed ex illa
              potestate potest confessionem audire. Ergo et eadem ratione alius, cui episcopus
              potestatem concedit.</p>
          </div>
          <div xml:id="ta-l4d17q3-Dd1e621">
            <head xml:id="ta-l4d17q3-Hd1e623">Quaestiuncula 1</head>
            <p xml:id="ta-l4d17q3-d1e626">Respondeo dicendum ad primam quaestionem, quod gratia quae in sacramentis datur, a
              capite in membra descendit; et ideo ille solus est minister sacramentorum, in quibus
              gratia datur, qui habet ministerium super corpus Christi verum; quod solius sacerdotis
              est, qui consecrare Eucharistiam potest; et ideo, cum in sacramento poenitentiae
              gratia conferatur, solus sacerdos est minister hujus sacramenti, et ideo ei soli
              facienda est sacramentalis confessio, quae ministro Ecclesiae debet fieri.</p>
            <p xml:id="ta-l4d17q3-d1e629">Ad primum ergo dicendum, quod Jacobus loquitur ex praesuppositione divinae
              institutionis; et quia divinitus institutio praecesserat de confessione sacerdotibus
              facienda per hoc quod eis potestatem remittendi peccata in apostolis dedit, ut patet
              Joan. 20; ideo intelligendum est quod Jacobus sacerdotibus confessionem esse faciendam
              monuit.</p>
            <p xml:id="ta-l4d17q3-d1e632">Ad secundum dicendum, quod Baptismus est magis sacramentum necessitatis quam
              poenitentiae sacramentum, quo ad confessionem, et absolutionem: quia quandoque
              Baptismus praetermitti non posset sine periculo salutis aeternae, ut patet in pueris,
              qui nondum habent usum rationis. Sed non est ita de confessione et absolutione, quae
              tantum ad adultos pertinet, in quibus contritio cum proposito confitendi et desiderio
              absolutionis sufficit ad liberandum a morte aeterna; et ideo non est simile de
              Baptismo et confessione.</p>
            <p xml:id="ta-l4d17q3-d1e635">Ad tertium dicendum, quod, sicut dictum est dist. 15, quaest. 1, art. 2, in
              satisfactione non solum est attendenda quantitas poenae, sed etiam virtus ejus
              secundum quod est pars sacramenti; et sic requirit sacramentorum dispensatorem,
              quamvis etiam ab alio quam a sacerdote quantitas poenae taxari possit.</p>
            <p xml:id="ta-l4d17q3-d1e639">Ad quartum dicendum, quod cognoscere vultum pecoris ad duo necessarium est. Primo ad
              hoc quod coordinentur gregi Christi; et sic cognoscere vultum pecoris pertinet ad
              curam et sollicitudinem pastoralem, quae incumbit quandoque illis qui non sunt
              sacerdotes. Secundo ad hoc quod provideatur ei conveniens medicamentum salutis; et sic
              cognoscere vultum pecoris pertinet ad eum cujus est medicamentum salutis, scilicet
              sacramentum Eucharistiae et alia praebere, scilicet ad sacerdotem; et ad talem
              cognitionem pecoris confessio ordinatur.</p>

          </div>
          <div xml:id="ta-l4d17q3-Dd1e643">
            <head xml:id="ta-l4d17q3-Hd1e645">Quaestiuncula 2</head>
            <p xml:id="ta-l4d17q3-d1e648">Ad secundam quaestionem dicendum, quod sicut Baptismus est sacramentum necessitatis,
              ita et poenitentia. Baptismus autem, qui est sacramentum necessitatis, habet duplicem
              ministrum: unum cui ex officio baptizare incumbit, scilicet sacerdotem; alium cui
              ratione necessitatis dispensatio Baptismi committitur. Et ita etiam minister
              poenitentiae, cui confessio est facienda ex officio, est sacerdos; sed in necessitate
              etiam laicus vicem sacerdotis supplet, ut ei confessio fieri possit.</p>
            <p xml:id="ta-l4d17q3-d1e651">Ad primum ergo dicendum, quod in sacramento poenitentiae non solum est aliquid ex
              parte ministri, scilicet absolutio et satisfactionis injunctio, sed etiam aliquid ex
              parte ipsius qui suscipit sacramentum, quod est etiam de essentia sacramenti, sicut
              contritio et confessio. Satisfactio autem jam incipit esse a ministro inquantum eam
              injungit, et a poenitente inquantum eam implet; et ad plenitudinem sacramenti utrumque
              debet concurrere quando possibile est; sed quando necessitas imminet, debet facere
              poenitens quod ex parte sua est, scilicet conteri, et confiteri cui potest: qui
              quamvis sacramentum perficere non possit, ut faciat id quod est ex parte sacerdotis,
              absolutionem scilicet, tamen defectum sacerdotis summus sacerdos supplet. Nihilominus
              confessio laico ex desiderio sacerdotis facta, sacramentalis est quodammodo, quamvis
              non sit sacramentum perfectum, quia deest ei id quod est ex parte sacerdotis.</p>
            <p xml:id="ta-l4d17q3-d1e654">Ad secundum dicendum, quod quamvis laicus non sit judex ejus qui ei confitetur
              absolute, tamen ratione necessitatis accipit judicium super eum, scilicet secundum
              quod confitens ex desiderio sacerdotis se ei subdit.</p>
            <p xml:id="ta-l4d17q3-d1e657">Ad tertium dicendum, quod per sacramenta homo non solum Deo, sed etiam Ecclesiae
              oportet quod reconcilietur. Ecclesiae autem reconciliari non potest nisi sanctificatio
              Ecclesiae ad eum perveniat. In Baptismo autem sanctificatio Ecclesiae ad hominem
              pervenit per ipsum elementum exterius adhibitum, quod verbo vitae sanctificatur
              secundum formam Ecclesiae a quocumque; et ideo ex quo semel baptizatus est a
              quocumque, non oportet quod iterum baptizetur. Sed in poenitentia Ecclesiae
              sanctificatio non pervenit ad hominem nisi per ministrum: quia non est ibi aliquod
              elementum corporale exterius adhibitum, quod ex sanctificatione invisibilem gratiam
              conferat; et ideo quamvis ille qui laico confessus est in articulo necessitatis,
              consecutus sit veniam a Deo, eo quod propositum confitendi secundum mandatum Dei, quod
              concepit, sicut potuit, implevit; non tamen adhuc Ecclesiae reconciliatus est, ut ad
              sacramenta Ecclesiae admitti debeat, nisi prius a sacerdote absolvatur; sicut ille qui
              Baptismo flaminis baptizatus est, ad Eucharistiam non admittitur; et ideo oportet quod
              iterum confiteatur sacerdoti, cum copiam habere potuerit; et praecipue quia, ut dictum
              est, sacramentum poenitentiae perfectum non fuit; unde oportet quod perficiatur, ut ex
              ipsa perceptione sacramenti pleniorem effectum consequatur, et ut mandatum de
              poenitentiae sacramento recipiendo impleat.</p>

          </div>
          <div xml:id="ta-l4d17q3-Dd1e661">
            <head xml:id="ta-l4d17q3-Hd1e663">Quaestiuncula 3</head>
            <p xml:id="ta-l4d17q3-d1e666">Ad tertiam quaestionem dicendum, quod per peccatum veniale homo nec a Deo nec a
              sacramentis Ecclesiae separatur; et ideo non indiget novae gratiae collatione ad ejus
              dimissionem, nec indiget reconciliatione ad Ecclesiam; et propter hoc non oportet quod
              venialia aliquis sacerdoti confiteatur: quia ipsa confessio laico facta, sacramentale
              quoddam est, quamvis non sit sacramentum perfectum, et ex caritate procedens; et
              talibus natum est veniale remitti, sicut per tunsionem pectoris, et per aquam
              benedictam.</p>
            <p xml:id="ta-l4d17q3-d1e669">Et per hoc patet solutio ad primum; quia venialia non indigent sacramenti perceptione
              ad dimissionem sui, sed sufficit ibi aliquod sacramentale, ut aqua benedicta, vel
              aliquid hujusmodi.</p>
            <p xml:id="ta-l4d17q3-d1e672">Ad secundum dicendum, quod extrema unctio non datur directe contra veniale, nec
              aliquod sacramentum, ut supra, dist. 2, qu. 1, art. 1, quaestiunc. 4, dictum est.</p>

          </div>
          <div xml:id="ta-l4d17q3-Dd1e676">
            <head xml:id="ta-l4d17q3-Hd1e678">Quaestiuncula 4</head>
            <p xml:id="ta-l4d17q3-d1e681">Ad quartam quaestionem dicendum, quod alia sacramenta non consistunt in hoc quod ad
              sacramentum accedens aliquid agat, sed solum ut recipiat, sicut patet in Baptismo, et
              hujusmodi; sed actus recipientis requiritur ad percipiendum utilitatem sacramenti in
              eo qui est suae voluntatis arbiter constitutus, quasi removens prohibens, scilicet
              fictionem. Sed in poenitentia actus accedentis ad sacramentum est de substantia
              sacramenti, eo quod contritio, confessio, satisfactio sunt poenitentiae partes, quae
              sunt actus poenitentis. Actus autem nostri, cum in nobis principium habeant, non
              possunt nobis ab alio dispensari nisi per imperium; unde oportet quod ille qui
              dispensator hujus sacramenti constituitur, sit talis qui possit imperare aliquid
              agendum. Imperium autem non competit alicui in alium, nisi qui habet super eum
              jurisdictionem; et ideo de necessitate hujus sacramenti est non solum ut minister
              habeat ordinem, sicut in aliis sacramentis, sed etiam quod habeat jurisdictionem; et
              ideo sicut ille qui non est sacerdos, non potest hoc sacramentum conferre, ita nec
              ille qui non habet jurisdictionem; et propter hoc oportet sicut sacerdoti, ita proprio
              sacerdoti confessionem fieri. Cum enim sacerdos non absolvat nisi ligando ad aliquid
              faciendum, ille solus potest absolvere qui potest per imperium ad aliquid faciendum
              ligare.</p>
            <p xml:id="ta-l4d17q3-d1e684">Ad primum ergo dicendum, quod Gregorius loquitur de illis monachis qui jurisdictionem
              habent, utpote quibus alicujus parochiae cura est commissa; de quibus aliqui dicebant,
              quod hoc ipso quod monachi erant, non poterant absolvere, et poenitentias injungere;
              quod falsum est.</p>
            <p xml:id="ta-l4d17q3-d1e687">Ad secundum dicendum, quod sacramentum Eucharistiae non requirit imperium in aliquem
              hominem; secus autem est in hoc sacramento, ut dictum est, et ideo ratio non sequitur;
              et tamen non licet Eucharistiam ab alio quam a proprio sacerdote accipere, quamvis sit
              verum sacramentum quod ab eo percipitur.</p>
            <p xml:id="ta-l4d17q3-d1e690">Ad tertium dicendum, quod electio discreti sacerdotis non est nobis commissa, ut
              nostro arbitrio facienda, sed de licentia superioris; si forte proprius sacerdos esset
              minus idoneus ad apponendum peccato salutare remedium.</p>
            <p xml:id="ta-l4d17q3-d1e694">Ad quartum dicendum, quod quia praelatis incumbit sacramenta dispensare, quae non
              nisi mundi tractare debent, ideo concessum est eis a jure quod possunt sibi eligere
              proprios confessores, qui quantum ad hoc sunt eis superiores; sicut etiam unus medicus
              ab alio curatur, non inquantum est medicus, sed inquantum est infirmus.</p>
            <p xml:id="ta-l4d17q3-d1e697">Ad quintum dicendum, quod in casibus illis in quibus probabiliter timet poenitens
              periculum sibi vel sacerdoti ex confessione ei facta, debet recurrere ad superiorem,
              vel ab eodem petere licentiam alteri confitendi. Quod si licentiam habere non possit,
              idem est judicium quod de illo qui non habet copiam sacerdotis; unde magis debet
              eligere laico confiteri. Nec in hoc transgreditur aliquis praeceptum Ecclesiae; quia
              praecepta juris positivi non se extendunt ultra intentionem praecipientis, quae est
              finis praecepti. Haec autem est caritas secundum apostolum. Nec iterum fit aliqua
              injuria sacerdoti; quia privilegium meretur amittere qui concessa sibi abutitur
              potestate.</p>
            <p xml:id="ta-l4d17q3-d1e700">Ad sextum dicendum, quod in hoc quod oportet proprio sacerdoti confiteri, non
              arctatur via salutis, sed sufficiens ad salutem via statuitur. Peccaret autem
              sacerdos, si non esset facilis ad praebendam licentiam confitendi alteri; quia multi
              sunt adeo infirmi quod potius sine confessione morerentur quam tali sacerdoti
              confiterentur; unde illi qui sunt nimis soliciti ut conscientias subditorum per
              confessionem sciant, multis laqueum damnationis injiciunt, et per consequens sibi
              ipsis.</p>

          </div>
          <div xml:id="ta-l4d17q3-Dd1e705">
            <head xml:id="ta-l4d17q3-Hd1e707">Quaestiuncula 5</head>
            <p xml:id="ta-l4d17q3-d1e710">Ad quintam quaestionem dicendum, quod sacerdos aliquis potest dupliciter impediri ne
              alicujus confessionem audiat. Uno modo propter defectum jurisdictionis: alio modo
              propter impedimentum executionis ordinis, sicut excommunicati, et degradati, et
              hujusmodi. Quicumque autem habet jurisdictionem, potest ea quae sunt jurisdictionis
              committere; et ideo si aliquis impediatur quod alterius confessionem audire non possit
              per jurisdictionis defectum, potest sibi per quemcumque jurisdictionem habentem
              immediatam in illos committi quod confessionem audiat et absolvat, sive per ipsum
              sacerdotem, sive per episcopum, sive per Papam. Si autem propter executionis ordinis
              impedimentum audire non possit, potest sibi concedi quod confessionem audiat per eum
              qui impedimentum amovere potest.</p>
            <p xml:id="ta-l4d17q3-d1e713">Ad primum ergo dicendum, quod praejudicium non fit alicui nisi subtrahatur quod est
              in favorem ipsius indultum. Jurisdictionis autem potestas non est commissa alicui
              homini in favorem suum, sed in utilitatem plebis, et ad honorem Dei; et ideo si
              superioribus praelatis expedire videatur ad salutem plebis et ad honorem Dei
              promovendum, quod aliis quae sunt jurisdictionis committant, in nullo fit praejudicium
              inferioribus praelatis, nisi illis qui quaerunt quae sua sunt, non quae Jesu Christi,
              et qui gregi praesunt, non ut eas pascant, sed ut ab eis pascantur.</p>
            <p xml:id="ta-l4d17q3-d1e716">Ad secundum dicendum, quod rector Ecclesiae debet vultum pecoris sui agnoscere
              dupliciter. Uno modo per solicitam exterioris conversationis considerationem, qua
              invigilare debet super gregem sibi commissum; et in hac cognitione non oportet quod
              credat subdito; sed certitudinem facti, inquantum potest, inquirat. Alio modo per
              confessionis manifestationem; et quantum ad hanc cognitionem non potest majorem
              certitudinem accipere quam ut subdito credat, quia hoc est ad subveniendum
              conscientiae ipsius; unde in foro confessionis creditur homini et pro se et contra se,
              non autem in foro exterioris judicii; et ideo ad hanc cognitionem sufficit quod credat
              subdito dicenti, se alteri absolvere valenti confessum fuisse; et sic patet quod talis
              cognitio pecoris per privilegium alicui indultum de confessione audienda non
              impeditur.</p>
            <p xml:id="ta-l4d17q3-d1e719">Ad tertium dicendum, quod inconveniens esset, si duo aequaliter super eamdem plebem
              constituerentur; sed quod duo, quorum unus alio principalior est, super eamdem plebem
              constituantur, non est inconveniens; et secundum hoc super eamdem plebem immediate
              sunt et sacerdos parochialis et episcopus et Papa; et quilibet eorum potest ea quae
              sunt jurisdictionis ad ipsum pertinentia, alteri committere. Sed si superior
              committat, qui et principalior est, dupliciter potest committere. Aut ita quod eum
              vice sui constituat, sicut Papa et episcopus suos poenitentiarios constituunt; et tunc
              talis est principalior quam inferior praelatus, sicut poenitentiarius Papae quam
              episcopus, et poenitentiarius episcopi quam sacerdos parochialis; et magis tenetur ei
              confitens obedire. Alio modo ut eum coadjutorem illius sacerdotis constituat; et quia
              coadjutor ordinatur ad eum cui coadjutor datur, ideo adjutor est minus principalis; et
              ideo poenitens non tantum obedire tenetur ei quantum proprio sacerdoti.</p>
            <p xml:id="ta-l4d17q3-d1e723">Ad quartum dicendum, quod nullus tenetur confiteri peccata quae non habet; et ideo si
              aliquis poenitentiario episcopi, vel alteri ab episcopo commissionem habenti,
              confessus fuerit, cum sint sibi dimissa peccata et quo ad Deum et quo ad Ecclesiam,
              non tenetur ea confiteri proprio sacerdoti, quantumcumque petat. Sed propter statutum
              Ecclesiae de confessione facienda proprio sacerdoti semel in anno, eodem modo se debet
              habere sicut ille qui habet solum venialia; talis enim debet solum venialia confiteri,
              ut quidam dicunt; vel etiam profiteri se a peccato mortali immunem; et sacerdos in
              foro conscientiae ei credere tenetur. Si tamen iterum confiteri teneretur, non frustra
              primo confessus fuisset; quia quanto pluribus sacerdotibus confitetur quis, tanto plus
              de poena ei remittetur, tum ex erubescentia confessionis, quae in poenam
              satisfactoriam computatur, tum ex vi clavium. Unde toties posset aliquis confiteri
              quod ab omni poena liberaretur; nec reiteratio injuriam facit sacramento, nisi illi in
              quo sanctificatio adhibetur vel per caracteris impressionem, vel per materiae
              consecrationem; quorum neutrum est in poenitentia; unde bonum est quod ille qui
              auctoritate episcopi confessionem audit, inducat confitentem quod confiteatur proprio
              sacerdoti. Quod si noluerit, nihilominus eum absolvere debet.</p>
          </div>
        </div>
        <div xml:id="ta-l4d17q3-Dd1e729" type="articulus">
          <head xml:id="ta-l4d17q3-Hd1e731">Articulus 4</head>

          <head xml:id="ta-l4d17q3-Hd1e734" type="questionTitle">Utrum confessio esse possit informis</head>

          <div xml:id="ta-l4d17q3-Dd1e737">
            <head xml:id="ta-l4d17q3-Hd1e739">Quaestiuncula 1</head>
            <p xml:id="ta-l4d17q3-d1e742">Ad quartum sic proceditur. Videtur quod confessio esse non possit informis. Eccli.
              enim 17, 26, dicitur: <quote xml:id="ta-l4d17q3-Qd1e744">a mortuo, velut qui non est, perit confessio</quote>. Sed
              ille qui non habet caritatem, est mortuus; quia ipsa est animae vita. Ergo absque
              caritate non potest esse confessio.</p>
            <p xml:id="ta-l4d17q3-d1e748">Praeterea, confessio dividitur contra contritionem et satisfactionem. Sed contritio
              et satisfactio nunquam possunt extra caritatem fieri. Ergo nec confessio.</p>
            <p xml:id="ta-l4d17q3-d1e751">Praeterea, in confessione oportet quod os cordi concordet; quia hoc ipsum nomen
              confessionis requirit. Sed ille qui adhuc manet in affectu peccati quod confitetur,
              non habet cor ori conforme; quia corde peccatum tenet quod ore damnat. Ergo talis non
              confitetur.</p>
            <p xml:id="ta-l4d17q3-d1e754">Sed contra, quilibet tenetur ad confessionem mortalium. Sed si aliquis semel
              confessus est etiam in mortali existens, non tenetur ulterius ad confitendum eadem
              peccata; quia cum nullus sciat se caritatem habere, nullus sciret se confessum fuisse.
              Ergo non est de necessitate confessionis quod sit caritate formata.</p>

          </div>
          <div xml:id="ta-l4d17q3-Dd1e758">
            <head xml:id="ta-l4d17q3-Hd1e760">Quaestiuncula 2</head>
            <p xml:id="ta-l4d17q3-d1e763">Ulterius. Videtur quod non oporteat confessionem esse integram, ut scilicet omnia
              peccata uni sacerdoti confiteatur aliquis. Quia erubescentia facit ad diminutionem
              poenae. Sed quanto pluribus sacerdotibus quis confitetur; tanto majorem erubescentiam
              patitur. Ergo fructuosior erit confessio, si pluribus sacerdotibus dividat.</p>
            <p xml:id="ta-l4d17q3-d1e766">Praeterea, confessio ad hoc necessaria est in poenitentia, ut poena secundum
              arbitrium sacerdotis, peccato taxetur. Sed sufficiens poena potest imponi a
              sacerdotibus de diversis peccatis. Ergo non oportet uni sacerdoti omnia peccata
              confiteri.</p>
            <p xml:id="ta-l4d17q3-d1e769">Praeterea, potest contingere quod post confessionem factam et satisfactionem
              perfectam recordetur quis alicujus peccati mortalis, quod dum confitebatur, in memoria
              non habebat; et tunc copiam proprii sacerdotis, cui primo confessus fuerit, habere non
              poterit. Ergo poterit illud solum peccatum alteri confiteri; et sic diversa peccata
              diversis sacerdotibus confitebitur.</p>
            <p xml:id="ta-l4d17q3-d1e772">Praeterea, sacerdoti non debet fieri confessio de peccatis nisi propter absolutionem.
              Sed quandoque sacerdos qui confessionem audit, potest de quibusdam peccatis absolvere,
              non de omnibus. Ergo ad minus in tali casu non oportet quod confessio sit integra.</p>
            <p xml:id="ta-l4d17q3-d1e776">Sed contra, hypocrisis est impedimentum poenitentiae, ut in praecedenti dist. dictum
              est. Sed dividere confessionem, ad hypocrisim pertinet, ut Augustinus dicit. Ergo
              confessio debet esset integra.</p>
            <p xml:id="ta-l4d17q3-d1e779">Praeterea, confessio est poenitentiae pars. Sed poenitentia debet esse integra, ut in
              20 dist. Magister ostendit. Ergo et confessio.</p>

          </div>
          <div xml:id="ta-l4d17q3-Dd1e783">
            <head xml:id="ta-l4d17q3-Hd1e785">Quaestiuncula 3</head>
            <p xml:id="ta-l4d17q3-d1e788">Ulterius. Videtur quod possit per alium quis confiteri, vel per scriptum. Quia
              confessio ad hoc necessaria est, ut per eam conscientia poenitentis sacerdoti
              pandatur. Sed homo potest etiam per alium, vel per scriptum, suam conscientiam
              sacerdoti manifestare. Ergo non sufficit per scriptum, vel per alium, confiteri.</p>
            <p xml:id="ta-l4d17q3-d1e791">Praeterea, quidam non intelliguntur a propriis sacerdotibus propter linguae
              diversitatem; et tales non possunt nisi per alios confiteri. Ergo non est de
              necessitate sacramenti quod per seipsum quis confiteatur; et ita videtur quod si per
              alium quis confessus fuerit qualitercumque, quod sufficiat ei ad salutem.</p>
            <p xml:id="ta-l4d17q3-d1e794">Praeterea, de necessitate sacramenti est quod homo proprio sacerdoti confiteatur, ut
              ex dictis patet. Sed aliquando proprius sacerdos est absens, cui non potest poenitens
              propria voce loqui; posset autem per scriptum, suam conscientiam ei manifestare. Ergo
              videtur quod per scriptum ei suam conscientiam transmittere debeat.</p>
            <p xml:id="ta-l4d17q3-d1e797">Sed contra, homo tenetur ad confessionem peccatorum, sicut ad confessionem fidei. Sed
              confessio fidei est ore facienda, ut patet Rom. 10. Ergo et confessio peccatorum.</p>
            <p xml:id="ta-l4d17q3-d1e801">Praeterea, qui per seipsum peccavit, per seipsum debet poenitere. Sed confessio est
              poenitentiae pars. Ergo poenitens debet confiteri propria voce.</p>

          </div>
          <div xml:id="ta-l4d17q3-Dd1e806">
            <head xml:id="ta-l4d17q3-Hd1e808">Quaestiuncula 4</head>
            <p xml:id="ta-l4d17q3-d1e811">Ulterius. Videtur quod illae conditiones sexdecim quae a magistris assignantur, his
              versibus contentae, non requirantur ad confessionem: <quote xml:id="ta-l4d17q3-Qd1e813">sit simplex, humilis
                confessio, pura, fidelis, atque frequens, nuda, discreta, libens, verecunda,
                integra, secreta, lacrymabilis, accelerata, fortis et accusans, et sit parere
                parata</quote>. Fides enim et simplicitas et fortitudo sunt per se virtutes. Ergo
              non debent poni conditiones confessionis.</p>
            <p xml:id="ta-l4d17q3-d1e817">Praeterea, purum est quod non habet permixtionem: similiter simplex compositionem et
              mixtionem aufert. Ergo superflue utrumque ponitur.</p>
            <p xml:id="ta-l4d17q3-d1e820">Praeterea, peccatum semel commissum nullus tenetur confiteri nisi semel. Ergo si homo
              peccatum non iterat, non oportet quod sit poenitentia frequens.</p>
            <p xml:id="ta-l4d17q3-d1e823">Praeterea, confessio ordinatur ad satisfactionem. Sed satisfactio quandoque est
              publica. Ergo et confessio non semper debet esse secreta.</p>
            <p xml:id="ta-l4d17q3-d1e827">Praeterea, illud quod non est in potestate nostra, non requiritur a nobis. Sed
              lacrymas emittere non est in potestate nostra. Ergo non requiritur a confitente.</p>
          </div>
          <div xml:id="ta-l4d17q3-Dd1e831">
            <head xml:id="ta-l4d17q3-Hd1e833">Quaestiuncula 1</head>
            <p xml:id="ta-l4d17q3-d1e836">Respondeo dicendum ad primam quaestionem, quod confessio est actus virtutis, et pars
              sacramenti. Secundum autem quod est actus virtutis, est actus meritorius proprie; et
              sic confessio non valet sine caritate, quae est principium merendi. Sed secundum quod
              est pars sacramenti, sic ordinat confitentem ad sacerdotem, qui habet claves
              Ecclesiae, qui per confessionem conscientiam confitentis cognoscit; et secundum hoc
              confessio etiam potest esse in eo qui non est contritus, quia potest peccata sua
              sacerdoti innotescere, et clavibus Ecclesiae se subjicere. Et quamvis tunc non
              percipiat absolutionis fructum, tamen recedente fictione percipere incipiet, sicut
              etiam est in aliis sacramentis; unde non tenetur iterare confessionem qui fictus
              accedit, sed tenetur postmodum fictionem suam confiteri.</p>
            <p xml:id="ta-l4d17q3-d1e839">Ad primum ergo dicendum, quod auctoritas illa intelligenda est quantum ad fructum
              confessionis percipiendum, quem nullus extra caritatem existens percipit.</p>
            <p xml:id="ta-l4d17q3-d1e842">Ad secundum dicendum, quod contritio et satisfactio fiunt Deo; sed confessio fit
              homini; et ideo de ratione contritionis et satisfactionis est quod homo sit Deo per
              caritatem unitus, non autem de ratione confessionis.</p>
            <p xml:id="ta-l4d17q3-d1e845">Ad tertium dicendum, quod ille qui peccata quae habet, narrat, vere loquitur, et sic
              cor concordat verbis quantum ad substantiam confessionis, quamvis cor discordet a
              confessionis fine.</p>

          </div>
          <div xml:id="ta-l4d17q3-Dd1e849">
            <head xml:id="ta-l4d17q3-Hd1e851">Quaestiuncula 2</head>
            <p xml:id="ta-l4d17q3-d1e854">Ad secundam quaestionem dicendum, quod in medicina corporali oportet quod medicus non
              solum unum morbum, contra quem medicinam dare debet, cognoscat; sed etiam
              universaliter totam habitudinem ipsius infirmi, eo quod unus morbus ex adjunctione
              alterius aggravatur; et medicina quae uni morbo competeret, alteri nocumentum
              praestaret; et similiter est in peccatis: quia unum aggravatur ex adjunctione
              alterius; et illud quod uni peccato esset conveniens medicina, alteri incentivum
              praestaret, cum quandoque aliquis contrariis peccatis infectus sit, ut Gregorius in
              pastorali docet; et ideo de necessitate confessionis est quod homo omnia peccata
              confiteatur quae in memoria habet: quod si non facit, non est confessio, sed
              confessionis simulatio.</p>
            <p xml:id="ta-l4d17q3-d1e857">Ad primum ergo dicendum, quod etsi erubescentia sit multiplicior quando dividit
              diversa peccata diversis, tamen omnes simul non sunt ita magnae sicut illa una qua
              quis omnia peccata sua simul confitetur: quia unum peccatum per se consideratum non
              ita demonstrat malam dispositionem peccantis, sicut quando cum pluribus aliis
              consideratur: quia in unum peccatum aliquis quandoque ex ignorantia vel infirmitate
              labitur; sed multitudo peccatorum demonstrat malitiam peccantis, vel magnam
              corruptionem ejusdem.</p>
            <p xml:id="ta-l4d17q3-d1e860">Ad secundum dicendum, quod poena a diversis sacerdotibus imposita non esset
              sufficiens: quia quilibet consideraret tantum unum peccatum per se, et non gravitatem
              ipsius quam habet ex adjunctione alterius; et quandoque poena quae contra unum
              peccatum daretur, esset promotiva alterius peccati. Praeterea sacerdos confessionem
              audiens vicem Dei gerit; et ideo debet ei hoc modo fieri confessio sicut fit Deo in
              contritione; unde sicut non esset contritio, nisi quis de omnibus contereretur; ita
              non esset confessio, nisi quis de omnibus quae memoriae occurrunt, confiteatur.</p>
            <p xml:id="ta-l4d17q3-d1e863">Ad tertium dicendum, quod quidam dicunt, quod quando aliquis recordatur eorum quae
              prius oblitus fuit, debet iterum etiam ea quae confessus fuerat, confiteri; et
              praecipue si non potest eumdem habere, cui ante confessus fuerat, qui omnia cognoscit,
              ut totius culpae quantitas uni sacerdoti innotescat. Sed hoc non videtur necessarium:
              quia peccatum habet quantitatem et ex seipso, et ex adjunctione alterius. Peccatorum
              autem de quibus confessus est, manifestavit quantitatem quam ex seipsis habent. Ad hoc
              autem quod sacerdos utramque quantitatem hujus peccati cujus fuerat oblitus,
              cognoscat, sufficit quod hoc peccatum confitens dicat explicite, et alia in generali,
              dicendo, quod cum alia multa confiteretur, hujusmodi oblitus fuit.</p>
            <p xml:id="ta-l4d17q3-d1e867">Ad quartum dicendum, quod etiamsi sacerdos non possit de omnibus absolvere, tenetur
              sibi omnia confiteri, ut quantitatem totius culpae cognoscat, et de illis de quibus
              non potest absolvere, ad superiorem remittat.</p>

          </div>
          <div xml:id="ta-l4d17q3-Dd1e871">
            <head xml:id="ta-l4d17q3-Hd1e873">Quaestiuncula 3</head>
            <p xml:id="ta-l4d17q3-d1e876">Ad tertiam quaestionem dicendum, quod confessio non solum est actus virtutis, sed
              etiam pars sacramenti. Quamvis autem ad eam secundum quod est actus virtutis,
              sufficeret qualitercumque fieret, etsi non esset tanta difficultas in uno modo sicut
              in alio; tamen secundum quod est pars sacramenti, habet determinatum actum, sicut et
              alia sacramenta habent determinatam materiam. Et sicut in Baptismo ad significandam
              interiorem ablutionem assumitur illud elementum cujus est maximus usus in abluendo;
              ita in actu sacramentali ad manifestandum ordinate assumitur ille actus quo maxime
              consuevimus manifestare, scilicet per proprium verbum: alii enim modi sunt inducti in
              supplementum istius.</p>
            <p xml:id="ta-l4d17q3-d1e879">Ad primum ergo dicendum, quod sicut in Baptismo non sufficit qualitercumque abluere,
              sed per elementum determinatum; ita nec in poenitentia sufficit qualitercumque peccata
              manifestare, sed oportet quod per actum determinatum manifestentur.</p>
            <p xml:id="ta-l4d17q3-d1e882">Ad secundum dicendum, quod in eo qui usum linguae non habet, sicut mutus, vel qui est
              alterius linguae, sufficit quod per scriptum aut nutum aut interpretem confiteatur:
              quia non exigitur ab homine plus quam possit: quamvis homo non debeat Baptismum
              accipere nisi in aqua, quia aqua est omnino ab exteriori, et nobis ab alio exhibetur.
              Sed actus confessionis est a nobis; et ideo, quando non possumus uno modo, debemus
              secundum quod possumus confiteri.</p>
            <p xml:id="ta-l4d17q3-d1e885">Ad tertium dicendum, quod in absentia proprii sacerdotis potest etiam laico fieri
              confessio; et ideo non oportet quod per scriptum fiat: quia plus pertinet ad
              necessitatem confessionis actus quam ille cui fit confessio.</p>

          </div>
          <div xml:id="ta-l4d17q3-Dd1e889">
            <head xml:id="ta-l4d17q3-Hd1e891">Quaestiuncula 4</head>
            <p xml:id="ta-l4d17q3-d1e894">Ad quartam quaestionem dicendum, quod dictarum conditionum quaedam sunt de
              necessitate confessionis, quaedam de bene esse ipsius. Ea autem quae sunt de
              necessitate confessionis; vel competunt ei secundum quod est actus virtutis, vel
              secundum quod est pars sacramenti. Si primo modo; aut ratione virtutis in genere, aut
              ratione specialis virtutis, cujus est actus. Ex ipsa autem ratione actus virtutis in
              genere sunt quatuor conditiones, ut in 2 Ethic. dicitur. Prima est ut aliquis sit
              sciens; et quantum ad hoc confessio dicitur esse discreta, secundum quod in actu omnis
              virtutis prudentia requiritur; est autem haec discretio ut majora cum majori pondere
              confiteatur. Secunda conditio est ut sit eligens, quia actus virtutum debent esse
              voluntarii; et quantum ad hoc dicit <quote xml:id="ta-l4d17q3-Qd1e896">libens</quote>. Tertia conditio est ut
              propter debitum finem operetur; et quantum ad hoc dicit, quod debet esse poenitentia
              pura, ut scilicet recta sit intentio. Quarta est ut immobiliter operetur; et quantum
              ad hoc dicit quod debet esse fortis, ut scilicet propter verecundiam non dimittat. Est
              autem confessio actus poenitentiae virtutis; quae quidem primo initium sumit in
              horrore turpitudinis peccati; et quantum ad hoc confessio debet esse verecunda, ut
              scilicet non se jactet de peccatis propter aliquam saeculi vanitatem admixtam. Secundo
              progreditur ad dolorem de peccato commisso; et quantum ad hoc debet esse lacrymabilis.
              Tertio in abjectione sui terminatur; et quantum ad hoc debet esse humilis, ut se
              miserum confiteatur et infirmum. Sed ex propria ratione hujus actus qui est confessio,
              habet quod sit manifestativa: quae quidem manifestatio per quatuor impediri potest.
              Primo per falsitatem; et quantum ad hoc dicit <quote xml:id="ta-l4d17q3-Qd1e899">fidelis</quote>, idest vera.
              Secundo per obscuritatem; et contra hoc dicit <quote xml:id="ta-l4d17q3-Qd1e902">nuda</quote>, ut non involvatur
              obscuritate verborum. Tertio per multiplicationem verborum; et contra hoc dicit, quod
              sit simplex, ut non recitet in confessione nisi quod ad quantitatem peccati pertinet.
              Quarto ut non subtrahatur aliquid de his quae manifestanda sunt; et contra hoc dicit
                <quote xml:id="ta-l4d17q3-Qd1e905">integra</quote>. Secundum autem quod confessio est pars sacramenti, sic
              concernit judicium sacerdotis, qui est minister sacramenti; unde oportet quod sit
              accusans ex parte confitentis; parere parata per comparationem ad sacerdotem; secreta
              quantum ad conditionem fori, in quo de occultis conscientiae agitur. Sed de bene esse
              confessionis est quod sit frequens, et quod sit accelerata.</p>
            <p xml:id="ta-l4d17q3-d1e909">Ad primum ergo dicendum, quod non est inconveniens quod conditio unius virtutis in
              actu alterius inveniatur, qui ab ipsa imperatur; vel quia medium quod est unius
              virtutis principaliter, etiam aliae virtutes per participationem habent.</p>
            <p xml:id="ta-l4d17q3-d1e912">Ad secundum dicendum, quod haec conditio, pura, intentionis excludit perversitatem, a
              qua homo mundatur; sed simplex, alieni admixtionem.</p>
            <p xml:id="ta-l4d17q3-d1e915">Ad tertium dicendum, quod hoc non est de necessitate confessionis, sed ad bene
              esse.</p>
            <p xml:id="ta-l4d17q3-d1e919">Ad quartum dicendum, quod propter scandalum aliorum, qui possunt ex peccatis auditis
              ad malum inclinari, non debet confessio fieri in publico, sed in occulto. Ex poena
              autem satisfactoria non scandalizatur ita aliquis; quia quandoque pro parvo vel nullo
              peccato similia opera satisfactoria fiunt.</p>
            <p xml:id="ta-l4d17q3-d1e922">Ad quintum dicendum, quod intelligendum est de lacrymis mentis.</p>
          </div>
        </div>
        <div xml:id="ta-l4d17q3-Dd1e927" type="articulus">
          <head xml:id="ta-l4d17q3-Hd1e929">Articulus 5</head>

          <head xml:id="ta-l4d17q3-Hd1e932" type="questionTitle">Utrum confessio liberet a morte peccati</head>

          <div xml:id="ta-l4d17q3-Dd1e935">
            <head xml:id="ta-l4d17q3-Hd1e937">Quaestiuncula 1</head>
            <p xml:id="ta-l4d17q3-d1e940">Ad quintum sic proceditur. Videtur quod confessio non liberet a morte peccati.
              Confessio enim contritionem sequitur. Sed contritio sufficienter delet culpam. Ergo
              confessio non liberat a morte peccati.</p>
            <p xml:id="ta-l4d17q3-d1e943">Praeterea, sicut mortale est culpa, ita etiam veniale. Sed per confessionem fit
              veniale quod prius erat mortale, ut in littera dicitur. Ergo per confessionem non
              remittitur culpa, sed culpa in culpam mutatur.</p>
            <p xml:id="ta-l4d17q3-d1e946">Sed contra, confessio est pars sacramenti poenitentiae. Sed poenitentia a culpa
              liberat. Ergo et confessio.</p>

          </div>
          <div xml:id="ta-l4d17q3-Dd1e950">
            <head xml:id="ta-l4d17q3-Hd1e952">Quaestiuncula 2</head>
            <p xml:id="ta-l4d17q3-d1e955">Ulterius. Videtur quod confessio non liberet aliquo modo a poena. Quia peccato non
              debetur nisi poena aeterna, vel temporalis. Sed poena aeterna per contritionem
              dimittitur, poena autem temporalis per satisfactionem. Ergo per confessionem nihil
              dimittitur de poena.</p>
            <p xml:id="ta-l4d17q3-d1e958">Praeterea, voluntas pro facto reputatur, ut in littera dicitur. Sed ille qui
              confessus est, habuit propositum confitendi. Ergo tantum valuit sibi sicut si fuisset
              confessus; et ita per confessionem quam postea facit, nihil de poena dimittitur.</p>
            <p xml:id="ta-l4d17q3-d1e961">Sed contra, confessio poenam habet. Sed per alia opera poenalia expiatur pena peccato
              debita. Ergo et per confessionem.</p>

          </div>
          <div xml:id="ta-l4d17q3-Dd1e965">
            <head xml:id="ta-l4d17q3-Hd1e967">Quaestiuncula 3</head>
            <p xml:id="ta-l4d17q3-d1e970">Ulterius. Videtur quod non aperiat Paradisum. Quia diversorum diversi sunt effectus.
              Sed apertio Paradisi est effectus Baptismi. Ergo non est effectus confessionis.</p>
            <p xml:id="ta-l4d17q3-d1e973">Praeterea, in id quod clausum est, ante apertionem intrari non potest. Sed ante
              confessionem moriens Paradisum intrare potest. Ergo confessio non aperit
              Paradisum.</p>
            <p xml:id="ta-l4d17q3-d1e976">Sed contra, confessio facit hominem subjici clavibus Ecclesiae. Sed per eas aperitur
              Paradisus. Ergo et per confessionem.</p>

          </div>
          <div xml:id="ta-l4d17q3-Dd1e981">
            <head xml:id="ta-l4d17q3-Hd1e983">Quaestiuncula 4</head>
            <p xml:id="ta-l4d17q3-d1e986">Ulterius. Videtur quod confessionis effectus poni non debeat quod tribuat spem
              salutis; quia spes ex omnibus meritoriis actibus provenit; et sic non videtur esse
              proprius effectus confessionis.</p>
            <p xml:id="ta-l4d17q3-d1e989">Praeterea, per tribulationem ad spem pervenimus, ut patet Rom. 5. Sed tribulationem
              homo praecipue in satisfactione sustinet. Ergo tribuere spem salutis magis est
              satisfactionis quam confessionis.</p>
            <p xml:id="ta-l4d17q3-d1e992">Sed contra, per confessionem homo fit humilior et mitior, sicut in littera Magister
              dicit. Sed per hoc homo accipit spem salutis. Ergo confessionis effectus est tribuere
              spem salutis.</p>
          </div>
          <div xml:id="ta-l4d17q3-Dd1e996">
            <head xml:id="ta-l4d17q3-Hd1e998">Quaestiuncula 1</head>
            <p xml:id="ta-l4d17q3-d1e1001">Respondeo dicendum ad primam quaestionem, quod poenitentia inquantum est sacramentum,
              praecipue in confessione perficitur; quia per eam homo ministris Ecclesiae se subdit,
              qui sunt sacramentorum dispensatores. Contritio enim votum confessionis annexum habet;
              et satisfactio pro judicio sacerdotis cui fit confessio, taxatur. Et quia in
              sacramento poenitentiae gratia infunditur, per quam fit remissio peccatorum, sicut in
              Baptismo; ideo eodem modo confessio ex vi absolutionis conjunctae remittit culpam
              sicut Baptismus. Liberat enim Baptismus a morte peccati non solum secundum quod actu
              recipitur, sed etiam secundum quod in voto habetur, sicut patet in illis qui jam
              sanctificati ad Baptismum accedunt; et si aliquis impedimentum non praestaret, ex ipsa
              collatione Baptismi gratiam consequeretur remittentem peccata, si prius sibi remissa
              non fuissent. Et similiter dicendum est de confessione, adjuncta absolutione; quod,
              secundum quod in voto poenitentis praecessit, a culpa liberavit; postmodum autem in
              actu confessionis et absolutionis gratia augetur: et etiam remissio peccatorum
              daretur, si praecedens dolor de peccatis non sufficiens ad contritionem fuisset, et
              ipse tunc obicem gratiae non praeberet. Et ideo sicut de Baptismo dicitur quod liberat
              a morte, ita et de confessione dici potest.</p>
            <p xml:id="ta-l4d17q3-d1e1004">Ad primum ergo dicendum, quod contritio habet votum confessionis adjunctum; et ideo
              eo modo liberat a culpa poenitentes sicut desiderium Baptismi baptizandos.</p>
            <p xml:id="ta-l4d17q3-d1e1007">Ad secundum dicendum, quod veniale non sumitur pro culpa, sed pro poena de facili
              expiabili; unde non sequitur quod culpa in culpam convertat, sed penitus annihilat.
              Dicitur enim veniale tripliciter. Uno modo ex genere, sicut verbum otiosum. Alio modo
              ex causa, idest veniae causam in se habens, sicut peccatum ex infirmitate. Alio modo
              ex eventu, sicut hic accipitur; quia per confessionem hoc evenit quod de culpa
              praeterita homo veniam consequatur.</p>

          </div>
          <div xml:id="ta-l4d17q3-Dd1e1011">
            <head xml:id="ta-l4d17q3-Hd1e1013">Quaestiuncula 2</head>
            <p xml:id="ta-l4d17q3-d1e1016">Ad secundam quaestionem dicendum, quod confessio simul cum absolutione habet vim
              liberandi a poena dupliciter. Uno modo ex ipsa vi absolutionis; et sic quidem liberat
              in voto existens a poena aeterna, sicut et a culpa; quae quidem poena est poena
              condemnans, et ex toto exterminans, a qua homo liberatus, manet adhuc obligatus ad
              poenam temporalem, secundum quod poena est medicina purgans, et promovens; et haec
              poena restat in Purgatorio patienda etiam his qui a poena Inferni liberati sunt; quae
              quidem poena est improportionata viribus poenitentis in hoc mundo viventis; sed per
              vim clavium intantum diminuitur quod proportionata viribus poenitentis remanet; ita
              quod satisfaciendo se in hac vita purgare potest. Alio modo diminuit poenam ex ipsa
              natura actus confitentis, qui habet poenam erubescentiae annexam; et ideo quanto
              aliquis pluries de eisdem peccatis confitetur, tanto magis poena diminuitur.</p>
            <p xml:id="ta-l4d17q3-d1e1019">Et per hoc patet solutio ad primum.</p>
            <p xml:id="ta-l4d17q3-d1e1022">Ad secundum dicendum, quod voluntas pro facto non reputatur in his quae sunt ab alio,
              sicut est de Baptismo; non enim valet voluntas suscipiendi Baptismum sicut ipsius
              susceptio; sed reputatur voluntas pro facto in his quae sunt omnino ab homine; et
              iterum quantum ad praemium essentiale, non autem quantum ad poenae remotionem, et
              hujusmodi, respectu quorum attenditur meritum accidentaliter et secundario; et ideo
              confessus et absolutus minus in Purgatorio punietur quam contritus tantum.</p>

          </div>
          <div xml:id="ta-l4d17q3-Dd1e1026">
            <head xml:id="ta-l4d17q3-Hd1e1028">Quaestiuncula 3</head>
            <p xml:id="ta-l4d17q3-d1e1031">Ad tertiam quaestionem dicendum, quod a Paradisi introitu prohibetur aliquis per
              culpam, et reatum poenae; et quia haec impedimenta confessio amovet, ut ex dictis
              patet, ideo dicitur Paradisum aperire.</p>
            <p xml:id="ta-l4d17q3-d1e1034">Ad primum ergo dicendum, quod quamvis Baptismus et poenitentia sint diversa
              sacramenta, tamen agunt in vi unius passionis Christi, per quam Paradisi aditus est
              apertus.</p>
            <p xml:id="ta-l4d17q3-d1e1037">Ad secundum dicendum, quod ante votum confessionis Paradisus clausus erat peccanti
              mortaliter; quamvis postea per contritionem votum confessionis importantem, apertus
              sit, etiam ante confessionem actualiter factam: non tamen obstaculum reatus est
              totaliter remotum ante confessionem et satisfactionem.</p>

          </div>
          <div xml:id="ta-l4d17q3-Dd1e1041">
            <head xml:id="ta-l4d17q3-Hd1e1043">Quaestiuncula 4</head>
            <p xml:id="ta-l4d17q3-d1e1046">Ad quartam quaestionem dicendum, quod spes remissionis peccatorum non est nobis nisi
              per Christum; et quia homo per confessionem se subjicit clavibus Ecclesiae ex passione
              Christi virtutem habentibus, ideo dicitur quod confessio spem salutis tribuit.</p>
            <p xml:id="ta-l4d17q3-d1e1049">Ad primum ergo dicendum, quod ex actibus non potest esse spes salutis principaliter,
              sed ex gratia redemptoris; et quia confessio gratiae redemptoris innititur, ideo spem
              salutis tribuit non solum ut actus meritorius, sed ut sacramenti pars.</p>
            <p xml:id="ta-l4d17q3-d1e1052">Ad secundum dicendum, quod tribulatio spem salutis tribuit per experimentum propriae
              virtutis et purgationem a poena; sed confessio etiam modo praedicto.</p>
          </div>
        </div>
        <div xml:id="ta-l4d17q3-Dd1e1057">
          <head xml:id="ta-l4d17q3-Hd1e1059">Expositio textus</head>
          <p xml:id="ta-l4d17q3-d1e1062"><quote xml:id="ta-l4d17q3-Qd1e1063">Dicunt enim quidam, sine confessione oris et satisfactione operis neminem a
              peccato mundari</quote>. Tertia opinio est quam Magister non tangit, quod dimittatur
            culpa per contritionem sub conditione, scilicet si confiteatur. Sed haec opinio minus
            habet de ratione quam aliae: quia status salutis non dependet ex futuro: quia, sicut
            dicitur Eccle. 11, 3: <quote xml:id="ta-l4d17q3-Qd1e1066">lignum ubi ceciderit, ibi erit</quote>. Unde nihil est
            dictu quod homo ad statum salutis per dimissionem peccati reducatur sub conditione
            confessionis simpliciter. <quote xml:id="ta-l4d17q3-Qd1e1069">Votum pro operatione judicatur</quote>. Hoc
            intelligendum est tam in bonis quam in malis, quando est votum plenum, ita quod nihil ab
            executione retardat nisi impotentia. Si autem operatio adjuncta addat aliquid ad
            voluntatem, sicut in illis operibus quae habent in ipso actu delectationem voluntatem
            provocantem, tunc operatio addit etiam quantum ad meritum vel demeritum substantiale;
            alias non, sed superaddit operatio quantum ad aliquid adjunctum, quod est utilitas
            consequens actum in bonis ut effectus ejus, vel nocumentum in malis. <quote xml:id="ta-l4d17q3-Qd1e1072">Non dicitur:
              si ore confessus fuerit; sed, conversus ingemuerit</quote>. Ergo videtur quod non
            requiratur oris confessio. Et dicendum, quod ipse gemitus habet votum vocalis
            confessionis adjunctum. <quote xml:id="ta-l4d17q3-Qd1e1075">Nemo potest confiteri</quote>, scilicet confessione
            efficaci ad salutem. <quote xml:id="ta-l4d17q3-Qd1e1078">Quae ut est vita corporis, ita ejus vita Deus est</quote>.
            Non oportet quod sit similitudo quantum ad omnia, sed solum quantum ad hoc quod sicut
            anima corpori sensum et motum praebet per hoc quod est in corpore, ita Deus animae
            spiritualiter quam inhabitat per gratiam. <quote xml:id="ta-l4d17q3-Qd1e1082">Non potest quisquam gratiam Dei
              accipere, nisi purgatus ab omni peccato per poenitentiae confessionem et per
              Baptismum</quote>. Haec tria purgantia sic distinguuntur: quia Baptismus purgat a
            culpa originali et actuali; sed poenitentia quantum ad contritionem a culpa actuali
            tantum; confessio autem actu exercita directe a poena. <quote xml:id="ta-l4d17q3-Qd1e1085">Nemo dicat
            occulte</quote>, ita scilicet quod sacerdoti non manifestet. <quote xml:id="ta-l4d17q3-Qd1e1088">Si erubui in
              conspectu populi peccata mea confiteri</quote>; Job 31, 33. Ergo videtur quod liceat
            publice confiteri. Et dicendum, quod nostra littera, quae verior est, habet: <quote xml:id="ta-l4d17q3-Qd1e1091">si
              abscondi ut homo peccatum meum</quote>; in quo negatur absconsio contra mandatum Dei
            facta. Sustinendo autem litteram quae hic ponitur; dicendum, quod non licet publice
            confiteri, nisi forte sit peccatum manifestum: quia talis humilitas proximo
            praejudicaret, qui ex peccato manifestato posset scandalizari. Sed satisfactio in
            manifesto facta quodammodo peccatum in conspectu populi confitetur. <quote xml:id="ta-l4d17q3-Qd1e1094">Nullus
              debitae gravioris poenae accipit veniam, nisi qualemcumque (...) solverit
              poenam</quote>. Haec auctoritas et sequens ostendunt quod sine satisfactione peccatum
            non dimittitur; quod etiam haec opinio dicebat. <quote xml:id="ta-l4d17q3-Qd1e1097">Quibusdam visum est sufficere, si
              soli Deo fiat confessio</quote>. Hoc quod ponitur hic pro opinione, haeresis est, non
            quod explicite sit contra aliquem articulum, vel praecedens vel sequens ad ipsum; sed
            implicite aliquid contrarium fidei continet: quia sequitur quod claves Ecclesiae non
            sint necessariae ad salutem; et in talibus antequam determinetur per Ecclesiam quod ex
            eis sequatur aliquid contrarium fidei, non judicatur haeresis esse; et sic Magister et
            Gratianus hoc pro opinione ponunt. Sed nunc post determinationem Ecclesiae sub
            Innocentio III factam, haeresis reputanda est. <quote xml:id="ta-l4d17q3-Qd1e1101">Revela viam tuam ante
              dominum</quote>. Hic non loquitur de revelatione sacramentali, sed de revelatione quae
            fit in supplicatione orationis. <quote xml:id="ta-l4d17q3-Qd1e1104">Non dico ut confitearis ea conservo tuo, ut tibi
              exprobret. Dicito Deo, qui curat ea</quote>. Qui enim confitetur sacerdoti etc. non
            confitetur ei ut conservo, sed ut Deo. <quote xml:id="ta-l4d17q3-Qd1e1107">In se voluntariae excommunicationis ferunt
              sententiam</quote>: non quod aliquis seipsum excommunicare possit, sed excommunicatio
            hic large ponitur pro voluntaria cohibitione, qua aliquis se subtrahit a sacris ex
            humilitate. <quote xml:id="ta-l4d17q3-Qd1e1110">Justitia enim sola damnat</quote>. Haec loquitur Augustinus ex
            hypothesi, idest si Deus tantum justitia uteretur contra nos sine misericordia: quia ad
            gratiam ipsius post peccatum sine misericordia redire non possemus. <quote xml:id="ta-l4d17q3-Qd1e1113">Quanto
              pluribus confitetur</quote>: non dividens peccata, sed integre omnibus. Consequitur
            autem majorem veniam saltem propter erubescentiam et sacerdotis intercessionem; vel
            etiam ex vi clavium, ut quidam dicunt. Sed de hoc in propinqua dist. dicetur. <quote xml:id="ta-l4d17q3-Qd1e1116">Qui
              sciat ligare et solvere</quote>. Haec scientia, etsi non sit major, tamen tanta debet
            esse ut sciat distinguere inter peccatum et non peccatum, et peccatum mortale et
            veniale; et si in aliquo esset dubitatio, posset ad discretiores recurrere. Ponuntur
            autem multae conditiones aliae, quae ad confessorem requiruntur, ut confitentes
            alliciat, quae his versibus continentur: <quote xml:id="ta-l4d17q3-Qd1e1120">confessor dulcis, affabilis, atque
              suavis. Prudens, discretus, mitis, plus, atque benignus. Non petat sacerdotes per
              aliquam culpam ab Ecclesiae unitate divisos</quote>: quia tales executionem ordinis
            non habent, et jurisdictione carent; et loquitur de divisione per haeresim, aut schisma,
            aut excommunicationem.</p>
        </div>
      </div>
    </body>
  </text>
</TEI>