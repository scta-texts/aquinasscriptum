<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber III, Distinctio 24, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber III, Distinctio 24, Quaestio 1</title>
          <date when="2016-03-13">March 13, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-13">March 13, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="89va"/>
      </div>
    </front>
    <body>
      <div xml:id="ta-l3d24q1">
        <head xml:id="ta-l3d24q1-Hd1e97">Quaestio 1</head>
        <div xml:id="ta-l3d24q1-Dd1e100">
          <head xml:id="ta-l3d24q1-Hd1e102">Prooemium</head>
          <p xml:id="ta-l3d24q1-d1e105">Postquam determinavit <name ref="#Lombard">Magister</name> de fide secundum suam
            substantiam, hic determinat de ea in comparatione ad suum objectum; et introducitur pars
            ista occasione definitionis fidei ab apostolo datae, qua fidem argumentum non
            apparentium dicit. Dividitur autem pars haec in duas: in prima inquirit, utrum fides sit
            de non visis; in secunda utrum sit de incognitis, ibi: <quote xml:id="ta-l3d24q1-Qd1e110">post haec quaeri
              solet</quote>. Circa primum duo facit: primo ostendit fidem, proprie loquendo, esse de
            non visis; secundo removet quamdam instantiam quae fieri posset, ibi: <quote xml:id="ta-l3d24q1-Qd1e113">si vero
              quaeritur, utrum Petrus fidem passionis habuerit (...) dicimus eum fidem passionis
              habuisse</quote>. Hic quaeruntur tria: 1 quid sit objectum fidei; 2 qualiter se habeat
            ad cognitionem nostram; 3 de merito et laude fidei.</p>
        </div>
        <div xml:id="ta-l3d24q1-Dd1e118" type="articulus">
          <head xml:id="ta-l3d24q1-Hd1e120">Articulus 1</head>
          <head xml:id="ta-l3d24q1-Hd1e123" type="question-title">Utrum veritas increata sit objectum fidei</head>
          <div xml:id="ta-l3d24q1-Dd1e126">
            <head xml:id="ta-l3d24q1-Hd1e128">Quaestiuncula 1</head>
            <p xml:id="ta-l3d24q1-d1e131">Ad primum sic proceditur. Videtur quod veritas increata non sit objectum fidei. Fides
              enim est de his quae sub symbolo continentur, quod est collectio credendorum. Sed in
              symbolo continentur quaedam quae ad creaturam pertinent, sicut passio, et hujusmodi.
              Ergo objectum fidei non est veritas increata.</p>
            <p xml:id="ta-l3d24q1-d1e134">Praeterea, fides, ut Augustinus dicit, per sanctam Scripturam instruitur. Sed in ea
              multa de creaturis continentur. Ergo fidei objectum non est tantum veritas
              increata.</p>
            <p xml:id="ta-l3d24q1-d1e137">Praeterea, fides a prophetica revelatione initium sumpsit. Sed prophetia est de rebus
              creatis, cum contineat differentias temporis, quibus creatura subjacet. Ergo et
              fides.</p>
            <p xml:id="ta-l3d24q1-d1e140">Praeterea, forma universalis non est principium operandi, quia est a motu remota;
              unde ratio universalis, quae est formarum universalium, non movet, sicut patet per
              philosophum in 3 de anima. Sed veritas prima est magis a materia et motu remota quam
              aliqua forma universalis. Cum ergo fides sit operativus habitus quodammodo, quia per
              dilectionem operatur, ut dicitur Galat. 4, videtur quod objectum fidei non possit esse
              veritas prima.</p>
            <p xml:id="ta-l3d24q1-d1e144">Praeterea, virtutes theologicae, ut supra dictum est, ordinant nos in finem. Sed
              finis noster non tantum est Deus, sed etiam gloria creata. Ergo et fides etiam circa
              veritatem creatam est.</p>
            <p xml:id="ta-l3d24q1-d1e147">Sed contra est quod dicit Dionysius, quod divina fides est circa simplicem et semper
              existentem veritatem. Hoc autem est veritas increata. Ergo objectum fidei est verum
              increatum.</p>
            <p xml:id="ta-l3d24q1-d1e150">Praeterea, ab eodem res denominatur a quo recipit speciem. Sed habitus speciem
              recipiunt ab objecto. Cum ergo fides dicatur a Deo virtus theologica, videtur quod
              objectum proprium ejus est veritas increata.</p>
          </div>
          <div xml:id="ta-l3d24q1-Dd1e154">
            <head xml:id="ta-l3d24q1-Hd1e156">Quaestiuncula 2</head>
            <p xml:id="ta-l3d24q1-d1e159">Ulterius. Videtur quod fides non sit circa verum complexum. Quia, ut dictum est,
              objectum fidei est simplex veritas. Sed in simplici non cadit aliqua complexio. Ergo
              non est circa verum complexum.</p>
            <p xml:id="ta-l3d24q1-d1e162">Praeterea, fidei succedit visio. Sed visio patriae erit de incomplexo. Ergo et
              fides.</p>
            <p xml:id="ta-l3d24q1-d1e165">Praeterea, fides formatur caritate. Sed caritas habet pro objecto bonum incomplexum.
              Ergo et fides verum incomplexum.</p>
            <p xml:id="ta-l3d24q1-d1e168">Praeterea, sicut dicit philosophus in 3 de anima, in compositione intellectuum cadit
              tempus. Sed de substantia fidei non videtur esse tempus; alioquin nullus fuisset
              tempore nativitatis Christi fidelis, nisi qui credidisset eum tunc nasci. Ergo fides
              non est circa verum complexum.</p>
            <p xml:id="ta-l3d24q1-d1e172">Praeterea, fides eadem est semper. Sed enuntiabilia non manent eadem: quia nos
              credimus Christum natum, quem patres crediderunt nasciturum. Ergo fides non est
              enuntiabilium.</p>
            <p xml:id="ta-l3d24q1-d1e175">Sed contra, fides est media inter opinionem et scientiam. Sed tam scientia quam
              opinio est enuntiabilium. Ergo et fides.</p>
            <p xml:id="ta-l3d24q1-d1e178">Praeterea, per fidem differt fidelis ab infideli. Non autem differt per incomplexum:
              quia Judaeus credit adventum Christi sicut et nos; sed in hoc distinguimur, quia nos
              credimus eum venisse, quem ipsi expectant venturum. Ergo fides est de complexis.</p>
          </div>
          <div xml:id="ta-l3d24q1-Dd1e182">

            <head xml:id="ta-l3d24q1-Hd1e184">Quaestiuncula 3</head>
            <p xml:id="ta-l3d24q1-d1e187">Ulterius. Videtur quod fidei possit subesse falsum. Omne enim verum contingens potest
              esse falsum. Sed fidei subest aliquod verum contingens, scilicet passio Christi, quia
              fuit voluntaria, et ex libero arbitrio tam Christi quam Judaeorum dependens. Ergo
              fidei potest subesse falsum.</p>
            <p xml:id="ta-l3d24q1-d1e190">Praeterea, in tempore ante passionem Christi postquam credidit Abraham Christi
              passionem futuram, constat quod possibile fuit tunc Deo alio modo humanum genus
              liberare: quod si fuisset, fides Abrahae falsificata fuisset. Ergo fidei potest
              subesse falsum.</p>
            <p xml:id="ta-l3d24q1-d1e193">Praeterea, spei potest subesse falsum: quia aliquis sperat se habiturum vitam
              aeternam qui nunquam habebit: et similiter caritati: quia aliquis promittit aliquid ex
              caritate quod non faciet, sicut de apostolo patet 1 Cor. 1. Ergo et fidei.</p>
            <p xml:id="ta-l3d24q1-d1e196">Praeterea, latria per fidem dirigitur. Sed in actu latriae aliquis potest errare,
              sicut qui credit esse hostiam consecratam quae non est consecrata, et eam adorat. Ergo
              et fidei potest subesse falsum.</p>
            <p xml:id="ta-l3d24q1-d1e200">Sed contra, fides est certior quam scientia, ut supra dictum est. Sed scientiae non
              subest falsum. Ergo multo minus fidei.</p>
            <p xml:id="ta-l3d24q1-d1e203">Praeterea, per nullam virtutem producitur actus malus: quia bonus usus potentiae est
              actus virtutis, ut dicit Augustinus. Sed opinari falsum est malus usus intellectus.
              Cum ergo fides sit virtus, non contingit fidei subesse falsum.</p>
          </div>
          <div xml:id="ta-l3d24q1-Dd1e208">
            <head xml:id="ta-l3d24q1-Hd1e210">Quaestiuncula 1</head>
            <p xml:id="ta-l3d24q1-d1e213">Respondeo dicendum, ad primam quaestionem, quod in objecto alicujus potentiae
              contingit tria considerare: scilicet id quod est formale in objecto, et id quod est
              materiale, et id quod est accidentale; sicut patet in objecto visus: quia formale in
              ipso est lumen, quod facit colorem visibilem actu; materiale vero ipse color, qui est
              potentia visibilis; accidentale vero, sicut quantitas et alia hujusmodi, quae colorem
              comitantur. Et quia unumquodque agit secundum quod est in actu et per suam formam,
              objectum autem est activum in virtutibus passivis; ideo ratio objecti, ad quam
              proportionatur potentia passiva, est id quod est formale in objecto; et secundum hoc
              diversificantur potentiae et habitus, qui ex ratione objecti speciem recipiunt: et
              haec tria est invenire in objecto fidei. Cum enim fides non assentiat alicui, nisi
              propter veritatem primam credibilem, non habet quod sit actu credibile nisi ex
              veritate prima, sicut color est visibilis ex luce; et ideo veritas prima est formale
              in objecto fidei, et a qua est tota ratio objecti. Quidquid autem est illud quod de
              Deo creditur, sicut est passum esse, vel aliquid hujusmodi, hoc est materiale in
              objecto fidei; ea autem quae ex istis credibilibus consequuntur, sunt quasi
              accidentaliter. Et ideo concedendum est, quod objectum fidei, proprie loquendo, est
              veritas prima.</p>
            <p xml:id="ta-l3d24q1-d1e216">Ad primum ergo dicendum, quod passio, et alia hujusmodi quae continentur in symbolo,
              se habent materialiter ad objectum fidei.</p>
            <p xml:id="ta-l3d24q1-d1e219">Ad secundum dicendum, quod in sacra Scriptura instruitur fides quantum ad essentialia
              fidei, sicut sunt quae de Deo in ipsa dicuntur, et quantum ad accidentalia, sicut sunt
              gesta patrum, et alia hujusmodi, quae ad fidem pertinent, inquantum sunt divinitus
              inspirata et dicta.</p>
            <p xml:id="ta-l3d24q1-d1e222">Ad tertium dicendum, quod quamvis prophetia et fides sunt de eodem, sicut de passione
              Christi, non tamen secundum idem: quia fides formaliter respicit passionem ex parte
              illa qua subest aliquid aeternum, scilicet inquantum Deus est passus; hoc autem quod
              temporale est, respicit materialiter: sed prophetia e contrario.</p>
            <p xml:id="ta-l3d24q1-d1e226">Ad quartum dicendum, quod formae universales non movent secundum quod in sua
              universalitate considerantur, sed secundum quod applicantur ad aliquid particulare: et
              similiter prima veritas movet ad operandum, inquantum applicatur ad hunc vel ad illum,
              sicut dum consideratur quod est finis ad quem iste vel ille pervenire potest. Vel
              dicendum, quod formae universales non sunt subsistentes in rerum natura; et ideo ad
              operationem vel ad actionem se habere non possunt neque sicut principium neque sicut
              terminus; et ideo non est similis ratio de Deo, qui in seipso subsistit.</p>
            <p xml:id="ta-l3d24q1-d1e229">Ad quintum dicendum, quod beatitudo creata consistit in operatione nostra ad Deum;
              operatio autem ex objecto cognoscitur; unde principaliter est fides de ipso Deo, et
              secundario de beatitudine creata.</p>
          </div>
          <div xml:id="ta-l3d24q1-Dd1e233">
            <head xml:id="ta-l3d24q1-Hd1e235">Quaestiuncula 2</head>
            <p xml:id="ta-l3d24q1-d1e238">Ad secundam quaestionem dicendum, quod, sicut dicit Augustinus, credere est cum
              assensione cogitare; assentire autem non potest aliquis nisi ei quod verum est;
              veritas autem non consistit nisi in complexione vel intellectuum vel vocum; ideo
              objectum fidei oportet quod sit verum complexum. Et hoc patet per hoc quod quidam
              philosophi illam operationem intellectus qua componit et dividit, appellaverunt fidem.
              Unde illi qui dixerunt, quod fidei objectum est incomplexum, propriam vocem
              ignoraverunt. Quod enim dicitur, credo incarnationem, non potest intelligi in formando
              conceptionem incarnationis: quia sic quilibet qui intelligit quid significatur per
              nomen, crederet incarnationem. Unde sensus est: credo incarnationem esse, vel fuisse.
              Patet ergo quod fidei inquantum est fides, convenit circa verum complexum esse:
              convenit etiam sibi ex ipsa ratione objecti proprii, quod est veritas prima, de qua
              non potest sciri quod est, ut intellectus in ejus cognitione utatur formatione; sed
              cognoscitur quia est, quod fit per intellectum componentem et dividentem.</p>
            <p xml:id="ta-l3d24q1-d1e241">Ad primum ergo dicendum, quod quamvis veritas prima sit simplex secundum rem, tamen
              in ea inveniuntur multa secundum rationem, prout intellectus diversas conceptiones de
              ipsa format: et secundum hoc etiam illas diversas conceptiones potest componere et
              dividere, et enuntiationem de Deo formare.</p>
            <p xml:id="ta-l3d24q1-d1e244">Ad secundum dicendum, quod operatio intellectus componentis et dividentis resolvitur
              ad operationem ejus qua respicit aliquod incomplexum: quia quod quid est, est
              principium demonstrandi an est simpliciter, et quia est: et ideo etiam illud quod
              fidei succedit, in quo fides consummabitur, erit visio incomplexi.</p>
            <p xml:id="ta-l3d24q1-d1e247">Ad tertium dicendum, quod objectum caritatis est bonum, quod, secundum philosophum in
              6 Metaph., est in rebus: objectum autem fidei est verum, quod completur per
              operationem animae. Et quia compositio et divisio, quae est in enuntiabilibus, non est
              nisi per animam; ideo complexum est objectum fidei, quamvis incomplexum sit objectum
              caritatis.</p>
            <p xml:id="ta-l3d24q1-d1e251">Ad quartum dicendum, quod tempus determinatum, est de his quae accidentaliter se
              habent ad fidem, sicut etiam se habet accidentaliter ad praedicatum et ad subjectum,
              quae intellectus componit et dividit. Ea autem quae se habent accidentaliter ad fidem,
              non sunt de necessitate salutis, nisi postquam determinata sunt per praedicationem et
              doctrinam.</p>
            <p xml:id="ta-l3d24q1-d1e254">Ad quintum dicendum, quod sustinentium fidem esse circa verum complexum, quidam
              dixerunt, quod est idem enuntiabile, quod secundum tria tempora variatur: quod in 1
              libro improbatum est, distinct. 24. Et propter hoc alii dixerunt, quod articuli fidei
              non sunt idem quantum ad essentiam, sed quantum ad utilitatem: quod etiam non bene
              dictum est: quia sic fides non esset eadem simpliciter, sed secundum quid. Et ideo
              dicendum est, quod in ipso articulo qui est objectum fidei complexum, est aliquid
              materiale, scilicet ipsa passio; et aliquid formale, scilicet res divina; et aliquid
              accidentale, scilicet ipsum tempus: unde fides variatur non quantum ad essentiam, sed
              quantum ad accidens.</p>
          </div>
          <div xml:id="ta-l3d24q1-Dd1e258">
            <head xml:id="ta-l3d24q1-Hd1e260">Quaestiuncula 3</head>
            <p xml:id="ta-l3d24q1-d1e263">Ad tertiam quaestionem dicendum, quod fides innititur veritati primae; unde cum illa
              sit infallibilis, fidei non potest subesse falsum.</p>
            <p xml:id="ta-l3d24q1-d1e266">Ad primum ergo dicendum, quod contingens non potest esse objectum fidei nisi secundum
              quod stat sub divina praescientia, et secundum hoc habet necessitatem consequentiae,
              et sic cadit sub fide; unde sicut praescientia non potest falli, ita nec fides.</p>
            <p xml:id="ta-l3d24q1-d1e269">Ad secundum dicendum, quod post tempus Abrahae Deus potuit alio modo genus humanum
              liberare quam per passionem Christi, loquendo de potentia absoluta, sed non secundum
              quod consideratur in ordine ad praescientiam: non enim potest Deus ut aliquid ab eo
              praescitum sit, et postmodum non fiat, sicut non potest falli vel mutari; et sic fides
              Abrahae fuerat de passione Christi, secundum quod subsistit divinae praescientiae.</p>
            <p xml:id="ta-l3d24q1-d1e272">Ad tertium dicendum, quod spes non tendit in beatitudinem nisi ex suppositione
              meritorum: alias esset praesumptio, et non spes. Unde si deficientibus meritis iste ad
              beatitudinem non pervenit ut speravit, spes non decipitur; et similiter nec caritas
              decipitur: quia semper vult id quod Deo placitum est. Unde si aliquis postea comperiat
              non esse Deo placitum quod prius placitum aestimabat, aestimatio humana fallitur, non
              caritas.</p>
            <p xml:id="ta-l3d24q1-d1e276">Ad quartum dicendum, quod fides non est de hac hostia nisi rite consecrata; sed quod
              haec hostia sit rite consecrata, hoc est humanae aestimationis; et ex hac parte potest
              accidere error in latria.</p>
          </div>
        </div>
        <div xml:id="ta-l3d24q1-Dd1e281" type="articulus">
          <head xml:id="ta-l3d24q1-Hd1e283">Articulus 2</head>
          <head xml:id="ta-l3d24q1-Hd1e286" type="question-title">Utrum fides possit esse de visis</head>
          <div xml:id="ta-l3d24q1-Dd1e289">

            <head xml:id="ta-l3d24q1-Hd1e291">Quaestiuncula 1</head>
            <p xml:id="ta-l3d24q1-d1e294">Ad secundum sic proceditur. Videtur quod fides sit de visis; 1 Corinth. 13, 12:
                <quote xml:id="ta-l3d24q1-Qd1e296">videmus nunc per speculum in aenigmate</quote>; et loquitur ibi de fide; ideo
              fides est visio. Ergo credita sunt visa.</p>
            <p xml:id="ta-l3d24q1-d1e300">Praeterea, lumen fidei se habet ad articulos sicut lumen naturale ad principia
              naturaliter cognita. Sed lumen naturale facit videre principia per se nota. Ergo et
              lumen fidei facit videre articulos.</p>
            <p xml:id="ta-l3d24q1-d1e303">Praeterea, intelligere, videre est. Sed oportet eum qui audit intelligere quae
              dicuntur, ad hoc quod credat. Ergo fides, quae ex auditu est, de visis est.</p>
            <p xml:id="ta-l3d24q1-d1e306">Praeterea, prophetia visionis causa est. Sed fides et prophetia in idem concurrunt,
              ut supra dictum est. Ergo fides de visis est.</p>
            <p xml:id="ta-l3d24q1-d1e310">Praeterea, id quod est materiale in objecto fidei, est res creata, ut dictum est. Sed
              res illa creata visui humano subjacet etiam sensibili, sicut passio. Ergo cum fides
              sit de toto objecto suo, fides de visis erit.</p>
            <p xml:id="ta-l3d24q1-d1e313">Sed contra, <ref xml:id="ta-l3d24q1-Rd1e315"><title ref="#hebr">Hebr.</title> 11, 1:</ref>
              <quote xml:id="ta-l3d24q1-Qd1e320" source="http://scta.info/resource/hebr11_1">fides est argumentum non apparentium</quote>. Ergo non est de
              visis.</p>
            <p xml:id="ta-l3d24q1-d1e324">Praeterea, <quote xml:id="ta-l3d24q1-Qd1e326" source="http://scta.info/resource/io1_18">Deum nemo vidit unquam</quote>; <ref xml:id="ta-l3d24q1-Rd1e329"><title ref="#io">Joan.</title> 1, 18.</ref> Sed fides proprie est de Deo. Ergo fides est de non
              visis.</p>
            <p xml:id="ta-l3d24q1-d1e335">Praeterea, <quote xml:id="ta-l3d24q1-Qd1e337">fides gignit spem</quote>: Glossa Matth. 1. Sed spes est de non
              visis, Roman. 8. Ergo et fides.</p>
          </div>
          <div xml:id="ta-l3d24q1-Dd1e342">
            <head xml:id="ta-l3d24q1-Hd1e344">Quaestiuncula 2</head>
            <p xml:id="ta-l3d24q1-d1e347">Ulterius. Videtur quod fides possit esse de scitis. Deum enim esse, est creditum. Sed
              hoc est scitum, quia demonstrative probatum est. Ergo fides est de scitis.</p>
            <p xml:id="ta-l3d24q1-d1e350">Praeterea, unum de generantibus scientiam est doctrina. Sed fides, quantum ad
              distinctionem credendorum, est per doctrinam, quia fides ex auditu est: Rom. 10. Ergo
              fides est de scitis.</p>
            <p xml:id="ta-l3d24q1-d1e353">Praeterea, omne illud ad quod habetur ratio probans, est scitum. Sed ad ea quae sunt
              fidei, potest haberi ratio probans: 1 Petr. 3, 15: <quote xml:id="ta-l3d24q1-Qd1e355">parati semper ad reddendum
                rationem de ea quae in nobis est fide et spe</quote>; et Commentator super 1 cap. de
              Divin. Nom. dicit, quod ratio est prior auctoritate; et Richardus de sancto Victore
              dicit, quod ad nullam veritatem probandam deficit ratio. Ergo fides est de scitis.</p>
            <p xml:id="ta-l3d24q1-d1e359">Praeterea, omnis probatio convincens intellectum ad assentiendum, facit scientiam.
              Sed ad assentiendum his quae sunt fidei, convincitur intellectus per miracula, sicut
              supra dictum est de Daemonibus. Ergo fides est de scitis.</p>
            <p xml:id="ta-l3d24q1-d1e363">Sed contra, scientia ex intellectu principiorum causatur. Sed de his quae fides
              credit non possumus habere intellectum fide manente, scilicet in statu viae. Ergo
              fides non potest esse de scitis.</p>
            <p xml:id="ta-l3d24q1-d1e366">Praeterea, scientia est effectus rationis. Sed ea de quibus est fides, sunt supra
              rationem. Ergo de his quae sunt fidei, non potest esse scientia.</p>
            <p xml:id="ta-l3d24q1-d1e369">Praeterea, <quote xml:id="ta-l3d24q1-Qd1e371" source="http://scta.info/resource/io1_18">Deum nemo vidit unquam</quote>; <ref xml:id="ta-l3d24q1-Rd1e374"><title ref="#io">Joan.</title> 1, 18.</ref> Sed fides proprie de Deo est. Ergo est de non visis et
              cetera.</p>
          </div>
          <div xml:id="ta-l3d24q1-Dd1e381">
            <head xml:id="ta-l3d24q1-Hd1e383">Quaestiuncula 3</head>
            <p xml:id="ta-l3d24q1-d1e386">Ulterius. Videtur quod ea de quibus est fides, sint ignota. Quia secundum Gregorium,
              apparentia non habent fidem, sed agnitionem. Sed ea quae non habent agnitionem, sunt
              ignota. Ergo ea quae fidem habent ignota sunt.</p>
            <p xml:id="ta-l3d24q1-d1e389">Praeterea, <ref xml:id="ta-l3d24q1-Rd1e391"><title ref="#Icor">1 Corinth.</title> 2, 9:</ref>
              <quote xml:id="ta-l3d24q1-Qd1e396" source="http://scta.info/resource/Icor2_9">oculus non vidit et auris non audivit, et in cor hominis non
                ascendit, quae praeparavit Deus diligentibus se</quote>. Sed quaecumque
              cognoscuntur, in cor ascendunt. Ergo fides, quae est de praedictis, est de
              ignotis.</p>
            <p xml:id="ta-l3d24q1-d1e400">Praeterea, omnis nostra cognitio habet ortum a sensu, secundum philosophos. Sed ea
              quae cadunt sub fide, nullo modo possunt reduci ad cognitionem sensibilem. Ergo de eis
              non est cognitio aliqua.</p>
            <p xml:id="ta-l3d24q1-d1e403">Praeterea, omne quod cognoscitur, est praesens aliquo modo cognoscenti. Sed fides, ut
              dicit Augustinus, est de absentibus. Ergo ea quae sunt fidei, sunt ignota.</p>
            <p xml:id="ta-l3d24q1-d1e407">Sed contra, omnis habitus in potentia cognitiva existens facit cognoscere suum
              objectum. Sed fides est in cognitiva potentia existens sicut in subjecto, ut prius
              dictum est, dist. 23, qu. 1, art., 3. Ergo ea quae sunt fidei aliquo modo
              cognoscuntur.</p>
            <p xml:id="ta-l3d24q1-d1e410">Praeterea, infidelitas est ignorantia, ut patet <ref xml:id="ta-l3d24q1-Rd1e412"><title ref="#Itim">1
                  Tim.</title> 1, 13:</ref>
              <quote xml:id="ta-l3d24q1-Qd1e417" source="http://scta.info/resource/Itim1_13">misericordiam consecutus sum, quia ignorans feci in
                incredulitate mea</quote>. Ergo fides est cognitio; et ita credita sunt cognita.</p>
          </div>
          <div xml:id="ta-l3d24q1-Dd1e423">
            <head xml:id="ta-l3d24q1-Hd1e425">Quaestiuncula 1</head>
            <p xml:id="ta-l3d24q1-d1e428">Respondeo dicendum, ad primam quaestionem, quod visio, proprie loquendo, est actus
              sensus visus, sed propter nobilitatem istius sensus translatum est nomen visionis ad
              actus aliarum potentiarum cognitivarum secundum similitudinem ad sensum visus. Potest
              ergo attendi similitudo quantum ad genus cognitionis tantum; et sic largo modo,
              improprie omnis cognitio visio dicetur; et secundum hoc fides est de visis utcumque,
              sicut Magister dicit, non quidem visu exteriori, sed interiori. Potest etiam ulterius
              attendi haec similitudo non solum quantum ad genus cognitionis, sed etiam quantum ad
              modum cognoscendi. Modus autem quo sensus videt, est inquantum species visibilis in
              actu per lumen formatur in visu; unde transferendo nomen visionis ad intellectum,
              proprie intelligendo, videmus quando per lumen intellectuale ipsa forma intellectualis
              fit in intellectu nostro; sive illud lumen sit naturale; sicut cum intelligimus
              quidditatem hominis, aut alicujus hujusmodi; sive sit supernaturale, sicut quo Deum in
              patria videbimus. Et ulterius videri per intellectum dicuntur illa complexa quorum
              cognitio ex praedicta visione consurgit; sicut per lumen naturale videmus principia
              prima quae cognoscimus statim, ut terminos; sive per lumen supernaturale, sicut est
              visio prophetiae. Et ulterius etiam ea quae in ista principia resolvere possumus per
              rationem dicuntur videri, sicut ea quae scimus demonstrative probata. Et secundum hoc
              patet quod fides non potest esse de visis: quia forma illa intelligibilis quae
              principaliter est objectum fidei, idest Deus, formationem intellectus nostri
              subterfugit, et non est ei pervius in statu viae, ut dicit Augustinus. Nec iterum ea
              quae sunt fidei, ad principia visa reducere possumus demonstrando.</p>
            <p xml:id="ta-l3d24q1-d1e431">Ad primum ergo dicendum, quod visio accipitur ibi large secundum primum modum.</p>
            <p xml:id="ta-l3d24q1-d1e434">Ad secundum dicendum, quod termini principiorum naturaliter notorum sunt
              comprehensibiles nostro intellectui: ideo cognitio quae consurgit de illis principiis,
              est visio: sed non est ita de terminis articulorum. Unde in futuro, quando Deus
              videbitur per essentiam, articuli erunt ita per se noti et visi, sicut modo principia
              demonstrationis.</p>
            <p xml:id="ta-l3d24q1-d1e437">Ad tertium dicendum, quod praecedit intellectus, quo intelligimus quid significatur
              per nomen, et non quo intelligimus quid sit res ipsa: quia nomina ex effectibus
              imponuntur.</p>
            <p xml:id="ta-l3d24q1-d1e441">Ad quartum dicendum, quod prophetia respicit temporale quasi proprium objectum, quod
              intellectu comprehendi potest; et ideo prophetia est visio.</p>
            <p xml:id="ta-l3d24q1-d1e444">Ad quintum dicendum, quod de eo quod est materiale in objecto fidei, scilicet
              incarnatio, non est fides, nisi secundum quod stat sub illo formali; sicut visus non
              est de colore nisi secundum quod stat sub lumine; et sic non cadit sub visu corporali,
              nec intellectuali.</p>
          </div>
          <div xml:id="ta-l3d24q1-Dd1e448">
            <head xml:id="ta-l3d24q1-Hd1e450">Quaestiuncula 2</head>
            <p xml:id="ta-l3d24q1-d1e453">Ad secundam quaestionem dicendum, quod fides, ut dictum est, comparatur ad aliquid
              dupliciter, scilicet per se et per accidens. Et quod per se pertinet ad fidem,
              pertinet ad eam semper et ubique; ideo quod pertinet ad fidem ratione hujus vel
              illius, non est fidei per se, sed per accidens. Ergo quod simpliciter humanum
              intellectum excedit ad Deum pertinens, nobis divinitus revelatum, per se ad fidem
              pertinet; quod autem excedit intellectum hujus vel illius, et non omnis hominis, non
              per se sed per accidens ad fidem pertinet. Ea autem quae omnem humanum intellectum
              excedunt non possunt per demonstrationem probari: quia demonstratio in intellectu
              principiorum fundatur; et ideo hujusmodi non possunt esse scita, sed quaedam quae sunt
              praecedentia ad fidem, quorum non est fides nisi per accidens, inquantum scilicet
              excedunt intellectum illius hominis, et non hominis simpliciter, possunt demonstrari
              et sciri; sicut hoc quod est Deum esse: quod quidem est creditum quantum ad eum cujus
              intellectus ad demonstrationem non attingit: quia fides, quantum in se est, ad omnia
              quae fidem concomitantur vel sequuntur vel praecedunt sufficienter inclinat.</p>
            <p xml:id="ta-l3d24q1-d1e456">Et per hoc patet solutio ad primum.</p>
            <p xml:id="ta-l3d24q1-d1e459">Ad secundum dicendum, quod fides determinatur per auditum doctrinae proponentis quid
              evitandum sit et quid tenendum sit, sed non probantis propositum; et ideo scientiam
              talis doctrina non facit.</p>
            <p xml:id="ta-l3d24q1-d1e462">Ad tertium dicendum, quod ratio humana praecedit auctoritatem humanam, et ratio
              divina praecedit auctoritatem divinam, cui fides innititur; unde fides nostra ita se
              habet ad rationem divinam qua Deus cognoscit, sicut se habet fides illius qui supponit
              principia subalternatae scientiae ad scientiam subalternantem, quae per propriam
              rationem illa probavit. Unde apostolus non monet humanam rationem inducere ad
              probandum fidem, sed divinam, ut ostendatur quod Deus dixit; humanam autem ad
              defendendum, ut per eam ostendatur quod ea quae fides praesupponit, non sunt
              impossibilia; non ita autem quod sufficienter per rationem humanam ea quae fidei sunt,
              probari possint. Et ideo verbum Richardi intelligendum est de probatione non
              sufficienti, sed aliquo modo persuadenti.</p>
            <p xml:id="ta-l3d24q1-d1e466">Ad quartum dicendum, quod argumenta quae cogunt ad fidem, sicut miracula, non probant
              fidem per se, sed probant veritatem annuntiantis fidem: et ideo de his quae fidei
              sunt, scientiam non faciunt.</p>
          </div>
          <div xml:id="ta-l3d24q1-Dd1e470">
            <head xml:id="ta-l3d24q1-Hd1e472">Quaestiuncula 3</head>
            <p xml:id="ta-l3d24q1-d1e475">Ad tertiam quaestionem dicendum, quod ad perfectam rationem cognitionis intellectivae
              tria requiruntur. Primo quod id quod cognoscitur, intellectui proponatur; secundo quod
              intellectus illis adhaereat; tertio quod ea videat. Ea ergo quae fidei sunt,
              intellectui proponuntur non quidem in seipsis, sed quibusdam verbis quae ad eorum
              expressionem non sufficiunt, et quibusdam similitudinibus ab eorum repraesentatione
              deficientibus; et ideo dicuntur cognosci in speculo, et in aenigmate. Et propter hoc
              non videtur, proprie loquendo, sed tamen intellectus assentit eis: et propter hoc
              imperfecte cognoscuntur, nec omnino ignorantur.</p>
            <p xml:id="ta-l3d24q1-d1e478">Ad primum ergo dicendum, quod Gregorius loquitur de agnitione perfecta, quae visionem
              includit.</p>
            <p xml:id="ta-l3d24q1-d1e481">Ad secundum dicendum, quod in cor ascendit quod per operationem cordis formari
              potest; et hoc est quod videtur: et per istum modum quae praeparavit Deus diligentibus
              se, in cor hominis non ascendunt.</p>
            <p xml:id="ta-l3d24q1-d1e484">Ad tertium dicendum, quod cognitio fidei ortum habet a sensu, inquantum
              significationes nominum, quae proponuntur sensibus, cognovit; sed haec deficiunt a
              repraesentatione ejus circa quod est fides proprie; ideo fides non habet cognitionem
              perfectam.</p>
            <p xml:id="ta-l3d24q1-d1e488">Ad quartum dicendum, quod illud proprie dicitur praesens cujus essentia intellectui
              vel sensui praesentatur: et quia hoc facit visionem, ideo dicit Augustinus, quod
              videntur praesentia, sed creduntur absentia: et propter hoc etiam fides assimilatur
              auditui, quia de absentibus est, sicut auditu cognoscimus quae, cum sint absentia,
              nobis recitantur.</p>
          </div>
        </div>
        <div xml:id="ta-l3d24q1-Dd1e493" type="articulus">
          <head xml:id="ta-l3d24q1-Hd1e495">Articulus 3</head>
          <head xml:id="ta-l3d24q1-Hd1e498" type="question-title">Utrum necessarium sit homini credere aliquid cujus non habet
            scientiam</head>
          <div xml:id="ta-l3d24q1-Dd1e501">

            <head xml:id="ta-l3d24q1-Hd1e503">Quaestiuncula 1</head>
            <p xml:id="ta-l3d24q1-d1e506">Ad tertium sic proceditur. Videtur quod non sit necessarium quod homo credat aliquid
              cujus non habet scientiam neque visionem, super naturalem rationem existens. Nulli
              enim rei perfecte providetur, nisi sibi conferantur ea per quae potest in finem suum
              devenire. Sed humanae naturae in sua creatione sufficienter divina providentia
              providit. Ergo ei tribuit ea per quae possit in finem suum tendere; et ita videtur
              quod ratio naturalis sufficienter hominem in finem ordinet; et ita non oportet quod
              aliqua supra rationem credat.</p>
            <p xml:id="ta-l3d24q1-d1e509">Praeterea, ultimus finis nostrae vitae est Deus, inquantum est summum bonum. Sed
              aliquid esse summum bonum, est probatum per rationem naturalem. Ergo non oportuit
              aliquid aliud credere supra rationem naturalem ad ordinationem hominis in finem.</p>
            <p xml:id="ta-l3d24q1-d1e512">Praeterea, sapientia divina in infinitum nostram rationem excedit. Ergo infinita sunt
              in sapientia Dei quae nostram rationem excedunt. Sed non de omnibus illis possumus
              habere cognitionem. Ergo pari ratione nec de aliquibus quae supra rationem sunt: quia
              de similibus est idem judicium.</p>
            <p xml:id="ta-l3d24q1-d1e515">Sed contra, ubi est altior vita, debet esse altior operatio vitae. Sed vita gratiae
              est altior quam vita naturae. Ergo et cognitio gratiae debet excedere cognitionem
              naturae, cum cognitio sit operatio vitae.</p>
            <p xml:id="ta-l3d24q1-d1e519">Praeterea, <quote xml:id="ta-l3d24q1-Qd1e521" source="http://scta.info/resource/hebr11_1">fides est substantia sperandarum rerum</quote>,
                  <ref xml:id="ta-l3d24q1-Rd1e524"><title ref="#hebr">Hebr.</title> 11, 1.</ref> Sed ea quae speramus, sunt
              supra rationem: quia <quote xml:id="ta-l3d24q1-Qd1e529">oculus non vidit nec auris audivit nec in cor hominis
                ascendit quae praeparavit Deus iis qui diligunt illum</quote>; 1 Corinth. 2, 9. Ergo
              et fides debet esse de his quae sunt supra rationem.</p>
          </div>
          <div xml:id="ta-l3d24q1-Dd1e534">
            <head xml:id="ta-l3d24q1-Hd1e536">Quaestiuncula 2</head>
            <p xml:id="ta-l3d24q1-d1e539">Ulterius. Videtur quod credere his quae non videmus, non sit laudabile neque
              meritorium. Quia <quote xml:id="ta-l3d24q1-Qd1e541">qui cito credit levis est corde</quote>, ut dicitur Eccli. 19,
              4. Sed qui credit his quae nullo modo videt, nimis cito credit. Ergo magis est
              vituperandus quam laudandus.</p>
            <p xml:id="ta-l3d24q1-d1e545">Praeterea, abnegare rationem, quae est nobilissimum eorum quae in nobis sunt, est
              vituperabile. Sed qui credit ea quae non sunt rationi consona, rationem abnegat. Ergo
              est vituperabilis.</p>
            <p xml:id="ta-l3d24q1-d1e548">Praeterea, discretio est illa quae facit omne opus hominis laudabile. Sed cum omnis
              nostra discretio sit per rationem, in his quae praeter rationem sunt, non habemus
              aliquid quo discernamus. Ergo hoc credere non est laudabile: quia ita potest aliquis
              credere falsis sicut veris.</p>
            <p xml:id="ta-l3d24q1-d1e551">Sed contra est quod dicitur <ref xml:id="ta-l3d24q1-Rd1e553"><title ref="#io">Joan.</title> 20, 29:</ref> <quote xml:id="ta-l3d24q1-Qd1e558" source="http://scta.info/resource/io20_29">beati qui non viderunt, et
                crediderunt</quote>.</p>
            <p xml:id="ta-l3d24q1-d1e563">Praeterea, omnis actus virtutis est meritorius et laudabilis, quantum est in se. Sed
              credere quae non videntur, est actus fidei, quae est virtus. Ergo est laudabile et
              meritorium.</p>
          </div>
          <div xml:id="ta-l3d24q1-Dd1e567">
            <head xml:id="ta-l3d24q1-Hd1e569">Quaestiuncula 3</head>
            <p xml:id="ta-l3d24q1-d1e572">Ulterius. Videtur quod ratio humana diminuat meritum fidei. Ratio enim sufficienter
              probans, totaliter meritum fidei evacuaret: quia, ut dicit Gregorius: <quote xml:id="ta-l3d24q1-Qd1e574">fides non
                habet meritum cui humana ratio praebet experimentum</quote>. Ergo ratio aliqualiter
              persuadens, meritum fidei diminuit.</p>
            <p xml:id="ta-l3d24q1-d1e578">Praeterea, illud quod inducit ad corruptionem fidei, diminuit meritum fidei. Sed
              rationes et disputationes inducunt corruptionem fidei, ut dicit Averroes in 3 Physic.,
              ex hoc quod homo audit alia, et ex hoc minus adhaeret his quae consuevit audire, et
              dubitare incipit. Ergo videtur quod ratio humana meritum fidei diminuat.</p>
            <p xml:id="ta-l3d24q1-d1e581">Praeterea, opus quod pure propter Deum fit, magis est meritorium quam quando cum hoc
              fine admiscetur aliquid aliud temporale. Ergo pari ratione humana ratio fidei admixta
              meritum fidei diminuit.</p>
            <p xml:id="ta-l3d24q1-d1e584">Sed contra, per rationes humanas fides elucidatur. Sed elucidantibus vita aeterna
              promittitur; ut patet Eccli. 24, 31: <quote xml:id="ta-l3d24q1-Qd1e586">qui elucidant me, vitam aeternam
                habebunt</quote>; quod non esset, si per elucidationem meritum fidei diminueretur.
              Ergo videtur quod ratio humana meritum fidei non diminuit.</p>
            <p xml:id="ta-l3d24q1-d1e591">Praeterea, quanto virtus est magis propinqua fini, tanto est magis meritoria. Sed
              finis fidei, est intelligentia veritatis, ad quam homo propinquat per rationes
              humanas. Ergo ratio humana fidei meritum non diminuit, sed auget.</p>
          </div>
          <div xml:id="ta-l3d24q1-Dd1e596">
            <head xml:id="ta-l3d24q1-Hd1e598">Quaestiuncula 1</head>
            <p xml:id="ta-l3d24q1-d1e601">Respondeo dicendum ad primam quaestionem, quod in fide sunt quaedam quae sunt supra
              rationem humanam simpliciter, de quibus essentialiter est fides; et quaedam quae sunt
              supra rationem humanam alicujus, quamvis non supra rationem cujuslibet hominis; et ad
              utraque necessarium fuit dari fidem. Quia enim homini Deus providit finem qui est
              supra naturam hominis, scilicet plenam participationem suae beatitudinis; oportet
              autem eum qui in finem tendit, si libero arbitrio agat, cognoscere finem ex cujus
              consideratione dirigitur in his quae sunt ad finem; ideo oportuit ut homo alicujus rei
              cognitionem haberet quae naturalem cognitionem ejus excedit: quae quidem cognitio
              homini datur per gratiam fidei. Sicut autem est in gratia perficiente affectum quod
              praesupponit naturam, quia eam perficit; ita et fidei substernitur naturalis cognitio,
              quam fides praesupponit, et ratio probare potest; sicut Deum esse, et Deum esse unum,
              incorporeum, intelligentem, et alia hujusmodi: et ad hoc etiam sufficienter fides
              inclinat, ut qui rationem ad hoc habere non potest, fide eis assentiat. Quod quidem
              necessarium fuit propter quinque, ut dicit Rabbi Moyses in prima parte, capit. 33.
              Primo propter altitudinem materiae secundum elevationem a sensibus, quibus vita nostra
              connutritur; unde non est facile sensum et imaginationem deserere; quod tamen est
              necessarium in cognitione divinorum et spiritualium, ut dicit Boetius. Secundo, quia
              quamvis intellectus hominis naturaliter ordinatus sit ad divina cognoscenda, non tamen
              potest in actum exire per seipsum. Et quia cuilibet non potest adesse doctor paratus,
              ideo Deus lumen fidei providit, quod mentem ad hujusmodi elevet. Tertio, quia ad
              cognitionem divinorum per viam rationis multa praeexiguntur, cum fere tota philosophia
              ad cognitionem divinorum ordinetur: quae quidem non possunt nisi pauci cognoscere; et
              ideo oportuit fidem esse ut omnes aliquam cognitionem haberent de divinis. Quarto,
              quia quidam naturaliter sunt hebetes, et tamen cognitione divinorum indigent qua in
              vita dirigantur. Quinto, quia homines occupantur circa necessaria vitae, et
              retrahuntur a diligenti consideratione divinorum.</p>
            <p xml:id="ta-l3d24q1-d1e604">Ad primum ergo dicendum, quod finis humanae vitae est cognitio Dei, etiam secundum
              philosophos qui ponunt felicitatem ultimam in actu sapientiae secundum cognitionem
              nobilissimi intelligibilis. Cognitio autem Dei quaedam excedit nostram naturam, sicut
              visio quae est per essentiam; et ad istum finem non potuit sufficienter nobis
              provideri per nostra naturalia; et ideo necessaria fuit fides eorum quae essentialiter
              ad fidem pertinent. Alia autem cognitio Dei est commensurata nostrae naturae, scilicet
              illa quam de Deo habere possumus per rationem naturalem. Sed quia haec habetur in
              ultimo humanae vitae, cum sit finis; et oportet humanam vitam regulari ex cognitione
              Dei, sicut ea quae sunt ad finem ex cognitione finis: ideo etiam per naturam hominis
              non potuit sufficienter provideri etiam quantum ad hanc cognitionem Dei. Unde oportuit
              quod per fidem a principio cognita fierent, ad quae ratio nondum poterat pervenire; et
              hoc quantum ad ea quae ad finem praeexiguntur.</p>
            <p xml:id="ta-l3d24q1-d1e607">Ad secundum dicendum, quod bonum, ut dicit Dionysius, est sui diffusivum; unde ubi
              cognoscitur alia ratio diffusionis, cognoscitur alia ratio bonitatis. Per rationem
              ergo naturalem potest cognosci summum bonum, secundum quod diffundit se communicatione
              naturali, non autem secundum quod diffundit se communicatione supernaturali; et
              secundum hanc rationem summum bonum est finis nostrae vitae: de quo oportet haberi
              fidem, cum ratio in illud non possit.</p>
            <p xml:id="ta-l3d24q1-d1e610">Ad tertium dicendum, quod ea quae sunt ad finem, debent proportionari fini: unde cum
              finis vitae humanae ultimus sit supra facultatem naturae, et per consequens rationis,
              quae ratio ex his quae sunt ad finem, de fine conjectat; oportet quod etiam illa quae
              sunt ordinata ad finem illum, supra facultatem humanae naturae sint et supra rationem;
              et ita non omnia quae in divina sapientia supra rationem sunt ad fidem pertinent, sed
              solum cognitio finis supernaturalis, et eorum quibus in finem illum supernaturaliter
              ordinamur.</p>
          </div>
          <div xml:id="ta-l3d24q1-Dd1e614">
            <head xml:id="ta-l3d24q1-Hd1e616">Quaestiuncula 2</head>
            <p xml:id="ta-l3d24q1-d1e619">Ad secundam quaestionem dicendum, quod, sicut philosophus dicit 1 Ethic., laus
              proprie secundum respectum ad alterum quod dignius est attenditur; sicut videmus quod
              actus concupiscibilis laudatur inquantum ordinate se habet ad rationem; actus vero
              rationis inquantum ordinate se habet ad intellectum, quo dirigitur; et actus etiam
              supremarum potentiarum secundum quod convenienter se habent ad finem. Et propter hoc
              illa quae sunt optima, non laudantur, sed honorantur. Et quia virtus est dispositio
              perfecti ad optimum, ut dicitur in 7 Physic.; ideo proprie actus virtutis laudabilis
              est. Nostra autem naturalis cognitio se habet ad divinam sicut ad superiorem; et ideo
              cum ratio nostra divinae consentit, actus laudabilis est, sicut cum irascibilis
              subditur rationi; et ideo credere veritati primae in his quae non videntur, laudabile
              est, et opus meritorium, et opus virtutis.</p>
            <p xml:id="ta-l3d24q1-d1e622">Ad primum ergo dicendum, quod credere homini absque ratione probabili est nimis cito
              credere: quia cognitio unius hominis non est naturaliter ordinata ad cognitionem
              alterius, ut per ipsam reguletur. Sed hoc modo ordinata est ad veritatem primam.</p>
            <p xml:id="ta-l3d24q1-d1e625">Ad secundum dicendum, quod homo dum credit, rationem non abnegat, quasi contra eam
              faciens; sed eam transcendit, altiori dirigenti innixus, scilicet veritati primae:
              quia ea quae fidei sunt, etsi supra rationem sint, tamen non sunt contra rationem. Ea
              autem quae supra hominem sunt quaerere, non est vituperabile sed laudabile: quia homo
              debet se erigere ad divina, quantumcumque potest, ut dicit philosophus.</p>
            <p xml:id="ta-l3d24q1-d1e628">Ad tertium dicendum, quod discretionem credendorum habet homo per lumen fidei, sicut
              discretionem spirituum per aliquam gratiam gratis datam; unde homo lumen fidei habens
              non consentit his quae sunt contra fidem, nisi inclinationem fidei derelinquat ex sua
              culpa.</p>
          </div>
          <div xml:id="ta-l3d24q1-Dd1e632">
            <head xml:id="ta-l3d24q1-Hd1e634">Quaestiuncula 3</head>
            <p xml:id="ta-l3d24q1-d1e637">Ad tertiam quaestionem dicendum, quod quantitas meriti ex duobus potest attendi;
              scilicet ex parte operis et ex parte operantis. Opus quidem oportet ut sit virtuosum.
              Et quia virtus est circa difficile et bonum, oportet quod habeat difficultatem et
              bonitatem quantum in se est; et ideo quod addit ad alterum eorum addit ad meritum,
              quantum est ex parte operis. Ex parte vero operantis requiritur voluntas; unde quanto
              magis quis voluntate facit, tanto magis meretur; et semper quantitas meriti attenditur
              secundum radicem caritatis. Haec autem quantitas est quasi formale respectu alterius;
              unde secundum eam certius est judicium de quantitate meriti. Ratio ergo naturalis
              dupliciter potest induci in his quae fidei sunt: vel cum ratio inducitur secundum
              fidem, vel contra fidem. Ratio autem inducta contra fidem addit difficultatem actus
              quantum in se est; unde manente eadem voluntate credendi magis meretur qui credit ad
              quod videt multas rationes naturales in contrarium, quam qui eas non videt: sicut qui
              cum tentatur vehementius de luxuria, si resistit aequali voluntate, plus meretur.
              Ratio autem quae secundum fidem inducitur non facit videri id quod creditur; et ideo
              difficultatem operis, quantum in se est, non diminuit; sed quantum in se est, facit
              voluntatem magis promptam ad credendum; et ex ista parte potest augere meritum fidei,
              sicut habitus virtutis qui inclinat ad actum in se difficilem, quem facilem reddit
              operanti. Unde patet quod tam causa rationalis pro fide inducta, quam contra fidem,
              quantum in se est, meritum fidei auget, quamvis possit etiam diminuere utrumque ex
              defectu credentis.</p>
            <p xml:id="ta-l3d24q1-d1e640">Ad primum ergo dicendum, quod ratio praebens sufficienter experimentum fidei facit
              visionem; et ideo difficultatem credendi evacuat. Sed talis ratio de his quae per se
              ad fidem pertinent, haberi non potest.</p>
            <p xml:id="ta-l3d24q1-d1e643">Ad secundum dicendum, quod ex disputationibus corrumpitur fides in eo qui fidem
              firmam non habet, ex culpa ipsius.</p>
            <p xml:id="ta-l3d24q1-d1e646">Ad tertium dicendum, quod ratio humana adducta non facit ut homo non pure propter
              Deum credat, qua remota nihilominus crederet; unde quantum in se est, non diminuit
              meritum nisi ex culpa credentis.</p>
          </div>
        </div>
        <div xml:id="ta-l3d24q1-Dd1e652">
          <head xml:id="ta-l3d24q1-Hd1e654">Expositio textus</head>
          <p xml:id="ta-l3d24q1-d1e657"><quote xml:id="ta-l3d24q1-Qd1e658">Quae non proprie dicitur fides, sed veritas</quote>. Contra. Hic dividit fidem
            contra veritatem. Ergo fides veritatem non habet. Dicendum, quod hic accipit veritatem
            manifestam quae fidei succedit. <quote xml:id="ta-l3d24q1-Qd1e661">Ex fide verborum</quote>. Contra. Nunc etiam non
            credimus tantum verbis: quia cum apud diversas gentes sint diversa verba, esset diversa
            fides. Et dicendum, quod non dicitur esse fides verborum ut eorum in quae credatur; sed
            quia ea quae credenda sunt, nobis per verba proponuntur, insufficienter nobis res
            creditas ostendentia. <quote xml:id="ta-l3d24q1-Qd1e664">Cum fides sit ex auditu</quote>. Contra. Auditus interior a
            visu non differt. Dicendum, quod utrumque dicitur in intellectu per similitudinem; unde
            proprie de illis rebus intellectus visio habetur quarum formae se ei offerunt, sed
            auditus de illis quae non videt. <quote xml:id="ta-l3d24q1-Qd1e667">Alia sunt quae nisi intelligamus non
              credimus</quote>, sicut principia naturaliter cognita: alia quae <quote xml:id="ta-l3d24q1-Qd1e670">nisi credamus,
              non intelligemus</quote>, sicut ea quae supra rationem sunt: et accipit hic credere
            communiter pro omni assensu. <quote xml:id="ta-l3d24q1-Qd1e673">Nisi aliquid intelligat</quote>, scilicet quod
            significatur per nomen.</p>
        </div>
      </div>
    </body>
  </text>
</TEI>