<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber III, Distinctio 17, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="2015.09-dev-master">
          <title>Liber III, Distinctio 17, Quaestio 1</title>
          <date when="2016-03-12">March 12, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-12">March 12, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="H" n="harv245" xml:base="http://iiif.lib.harvard.edu/manifests/drs:51994085/canvas/">Cambridge, Mass.,
            Harvard University, Houghton Library, MS Lat 245</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="2015.09">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#H" n="61vb" select="dd"/>
      </div>
    </front>
    <body>
      <div xml:id="ta-l3d17q1">
        <head xml:id="ta-l3d17q1-Hd1e97">Quaestio 1</head>
        <div xml:id="ta-l3d17q1-Dd1e100">
          <head xml:id="ta-l3d17q1-Hd1e102">Prooemium</head>
          <p xml:id="ta-l3d17q1-d1e105">Postquam <name xml:id="ta-l3d17q1-Nd1e100" ref="#Lombard">Magister</name> determinavit de his quae Christus cum
            natura humana assumpsit, hic determinat de his quae per humanam naturam fecit. Operis
            autem humani voluntas principium est, sine quo opus nec meritorium nec laudabile est; et
            ideo dividitur haec pars in duas partes: primo determinat de voluntate Christi; secundo
            de merito ejus quod ex voluntate processit, 18 dist., ibi: <quote xml:id="ta-l3d17q1-Qd1e110">de merito quoque
              Christi praetermittendum non est</quote>. Prima in duas: primo determinat de voluntate
            Christi; secundo removet quaedam dubia quae ex dictis oriri possent, ibi: <quote xml:id="ta-l3d17q1-Qd1e113">ceterum
              non parum nos movent verba Ambrosii</quote>. Prima in tres: primo ponit dubitationem
            de efficacia voluntatis Christi, et orationis, quae est signum voluntatis; secundo
            solvit, distinguendo voluntatem Christi, ibi: <quote xml:id="ta-l3d17q1-Qd1e116">quocirca ambigendum non est
              diversas in Christo fuisse voluntates</quote>; in tertia solutionem confirmat,
            ostendens diversas voluntates esse in Christo, ibi: <quote xml:id="ta-l3d17q1-Qd1e119">ex affectu ergo humano, quem
              de virgine traxit, volebat non mori. Ceterum non parum nos movent verba
              Ambrosii</quote>. Hic removet quaedam quae possent esse ex dictis dubia: et primo
            removet dubium quod oritur ex dictis Ambrosii; secundo dubium quod oritur ex dictis
            Hilarii, ibi: <quote xml:id="ta-l3d17q1-Qd1e123">illud etiam non est ignorandum quod Hilarius asserere videtur
              Christum non sibi, sed suis orasse, cum dixit: transfer a me calicem hunc</quote>. Hic
            quaeruntur quatuor: 1 de pluralitate voluntatum Christi; 2 de conformitate vel
            contrarietate earum ad invicem; 3 de oratione, quae voluntatem exprimit; 4 de
            dubitatione quam ponit Ambrosius in Christo quantum ad aliquam voluntatem Christi.</p>
        </div>
        <div xml:id="ta-l3d17q1-Dd1e128" type="articulus">
          <head xml:id="ta-l3d17q1-Hd1e130">Articulus 1</head>
          <head xml:id="ta-l3d17q1-Hd1e133" type="question-title">Utrum in Christo fuerit voluntas alia quam divina</head>
          <head xml:id="ta-l3d17q1-Hd1e136">Quaestiuncula 1</head>
          <p xml:id="ta-l3d17q1-d1e139">Ad primum sic proceditur. Videtur quod in Christo non sit nisi una voluntas, scilicet
            divina. Velle enim, cum sit agere, personae est. Sed in Christo est tantum una persona,
            scilicet divina. Ergo et tantum una voluntas, scilicet divina.</p>
          <p xml:id="ta-l3d17q1-d1e142">Praeterea, voluntatis est ducere, et non duci. Sed in Christo affectus humanus divina
            voluntate ducebatur, quae eo sicut ministro utebatur, ut dicit Damascenus. Ergo affectus
            humanus non debet dici voluntas in Christo.</p>
          <p xml:id="ta-l3d17q1-d1e146">Praeterea, quanto aliquis homo est magis sanctus, tanto sua voluntas magis unitur
            divinae: quia <quote xml:id="ta-l3d17q1-Qd1e148" source="http://scta.info/resource/Icor6_17@1-7">qui adhaeret Deo, unus spiritus est</quote>. 1 Cor., 6, 17. Sed
            Christus homo fuit sanctissimus. Ergo voluntas sua humana fuit perfecte una cum
            voluntate divina.</p>
          <p xml:id="ta-l3d17q1-d1e152">Sed contra, Christus assumpsit naturam nostram ut eam curaret: quia quod inassumptibile
            est, incurabile est, ut dicit Damascenus. Sed voluntas nostra, per quam peccatum
            intraverat, maxime curatione indigebat. Ergo ipsam assumpsit; ergo est in Christo aliqua
            voluntas praeter voluntatem divinam.</p>
          <p xml:id="ta-l3d17q1-d1e155">Praeterea, sicut se habet unitas voluntatis ad unitatem naturae, ita se habet
            pluralitas ad pluralitatem. Sed in tribus personis est una voluntas, quia est una
            natura. Ergo et in Christo sunt plures voluntates, quia sunt plures naturae, quamvis sit
            una persona.</p>
          <div xml:id="ta-l3d17q1-Dd1e158">
            <head xml:id="ta-l3d17q1-Hd1e160">Quaestiuncula 2</head>
            <p xml:id="ta-l3d17q1-d1e163">Ulterius. Videtur quod in Christo non sit aliqua voluntas humana praeter voluntatem
              rationis. Quia, sicut dicit Damascenus in 3 Lib., voluntas naturam sequitur. Sed in
              Christo sunt tantum duae naturae. Ergo et tantum duae voluntates. Ergo non est tertia
              praeter voluntatem divinam et rationis.</p>
            <p xml:id="ta-l3d17q1-d1e166">Praeterea, sicut ratio est alia virtus apprehensiva a sensitiva apprehensione, ita
              sensus interior a sensu exteriori. Sed non est alia voluntas consequens apprehensionem
              sensus exterioris ab ea quae consequitur apprehensionem sensus interioris. Ergo non
              oportet ponere aliam voluntatem quae consequatur apprehensionem rationis, et
              sensitivae partis.</p>
            <p xml:id="ta-l3d17q1-d1e169">Praeterea, philosophus dicit in 3 de Anim., et Damascenus, quod voluntas solum in
              ratione est, in sensibilis autem desiderium et animus, idest irascibilis et
              concupiscibilis. Sed sensualitas est a ratione discreta, ut patet dist. 24 2 Lib. Ergo
              non est aliqua voluntas sensualitatis.</p>
            <p xml:id="ta-l3d17q1-d1e172">Praeterea, sensualitas significatur per serpentem, in qua est primus motus peccati.
              Sed in Christo non est aliquid serpentinum, nec aliquod peccatum. Ergo in ipso non est
              voluntas sensualitatis.</p>
            <p xml:id="ta-l3d17q1-d1e176">Praeterea, motus sensualitatis sunt subiti. Sed in Christo non est aliquid subitum,
              quia totum ab ipso fuit praevisum. Ergo in ipso non fuit voluntas sensualitatis.</p>
            <p xml:id="ta-l3d17q1-d1e179">Sed contra, sensualitas est medium inter corpus et rationem. Sed positis extremis
              ponitur medium. Cum igitur in Christo fuerit corpus humanum et anima rationalis,
              oportet quod in ipso fuerit sensualitas.</p>
            <p xml:id="ta-l3d17q1-d1e182">Praeterea, philosophus dicit in 2 de anima: <quote xml:id="ta-l3d17q1-Qd1e184">sicut trigonum in tetragono, et
                tetragonum in pentagono, sic nutritivum in sensitivo, et sensitivum in
                intellectivo</quote>. Sed in Christo fuit anima intellectiva. Ergo in Christo fuit
              sensitiva quantum ad omnes sui partes: ergo et voluntas sensualitatis, quae est pars
              sensitivae.</p>
          </div>
          <div xml:id="ta-l3d17q1-Dd1e189">

            <head xml:id="ta-l3d17q1-Hd1e191">Quaestiuncula 3</head>
            <p xml:id="ta-l3d17q1-d1e194">Ulterius. Videtur quod in Christo sint plures voluntates rationis. Quia Damascenus in
              2 Lib., distinguit duas voluntates rationis, scilicet thelesin, quae est voluntas
              naturalis. Et bulesin, quae est voluntas rationalis. Sed nihil eorum quae ad
              perfectionem humanae naturae pertinent, Christo defuit. Ergo in Christo fuit duplex
              rationis voluntas.</p>
            <p xml:id="ta-l3d17q1-d1e197">Praeterea, peccatum proprie est in voluntate. Dicitur autem esse aliquando in
              superiori ratione, aliquando autem in inferiori. Ergo utrique rationi respondet sua
              voluntas, quas oportet in Christo ponere.</p>
            <p xml:id="ta-l3d17q1-d1e200">Praeterea, philosophus in 6 Ethic. ponit diversas potentias apprehensivas in parte
              intellectiva; scilicet scientificum, quod cognoscit necessaria, et ratiocinativum,
              sive opinativum, per quod comprehendimus contingentia operabilia a nobis. Sed
              apprehensionem sequitur suus appetitus. Ergo in parte intellectiva sunt plures
              voluntates.</p>
            <p xml:id="ta-l3d17q1-d1e203">Praeterea, omnis virtus humana est in ratione, ex qua habet homo quod sit homo. Sed
              dicitur a magistris quod est quaedam irascibilis et concupiscibilis humana. Ergo
              oportet eas ponere in ratione. Sed haec pertinent ad voluntatem. Ergo in ratione sunt
              plures voluntates.</p>
            <p xml:id="ta-l3d17q1-d1e207">Praeterea, in parte intellectiva est liberum arbitrium, quod est electivum eorum quae
              sunt ad finem, et voluntas, quae est finis, ut dicitur in 3 Ethic. Neutrum autem horum
              defuit Christo. Ergo idem quod prius.</p>
            <p xml:id="ta-l3d17q1-d1e210">Praeterea, Hugo de sancto Victore ponit in Christo praeter voluntatem sensualitatis
              et rationis, et divinam, voluntatem pietatis. Pietas autem in ratione est. Ergo
              videtur quod sint plures voluntates in ratione.</p>
            <p xml:id="ta-l3d17q1-d1e213">Sed contra est quod philosophus in 3 de anima voluntatem rationis non distinguit,
              sicut distinguit appetitum partis sensitivae.</p>
            <p xml:id="ta-l3d17q1-d1e216">Praeterea, homo dicitur minor mundus, quia assimilatur universo. Sed in universo est
              tantum unus primus motor. Ergo et in homine. Sed primus motor est voluntas rationis
              quae movet omnes alias vires secundum Anselmum. Ergo oportet ponere unam tantum
              voluntatem rationis in Christo, et in omnibus aliis hominibus.</p>
          </div>
          <div xml:id="ta-l3d17q1-Dd1e220">
            <head xml:id="ta-l3d17q1-Hd1e222">Quaestiuncula 1</head>
            <p xml:id="ta-l3d17q1-d1e225">Respondeo dicendum, ad primam quaestionem, quod voluntas consequitur naturam humanam:
              quod quidem Damascenus in 3 Lib., probat quinque rationibus. Primo, quia quaelibet
              natura habet motum proprium: motus autem rationalis naturae proprius est ut libere in
              aliquid tendat, quod voluntatis est. Secundo, quia nullus addiscit velle, sicut nec
              alia naturalia. Tertio, quia natura in homine non ducit sicut in aliis, sed ducitur;
              unde oportet homini libertatem inesse in suo motu: et hoc est voluntatis. Quarto, quia
              homo secundum suam naturam ad imaginem Dei factus est: consistit autem imago in
              memoria, intelligentia, et voluntate. Quinto, quia invenitur in omnibus habentibus
              naturam; unde Christus cum naturam nostram integram assumpserit (alias non esset verus
              homo), constat quod voluntatem assumpsit; et ita in Christo est voluntas humana et
              divina: non quidem componentes unam voluntatem, sicut Eutyches dixit, quia tunc neutra
              esset in eo; sed utraque distincta manens in ipso; et sic in Christo sunt duae
              voluntates.</p>
            <p xml:id="ta-l3d17q1-d1e228">Ad primum ergo dicendum, quod quamvis velle sit personae, tamen hoc est per potentiam
              naturalem, quae est principium illius actus: et ideo, quia in Christo sunt duae
              naturae, sunt duae voluntates; tamen est unus volens propter unitatem personae.</p>
            <p xml:id="ta-l3d17q1-d1e231">Ad secundum dicendum, quod voluntas divina non ducit affectum humanum cogendo ipsum,
              sed dirigendo; et hoc non excludit rationem voluntatis.</p>
            <p xml:id="ta-l3d17q1-d1e234">Ad tertium dicendum, quod voluntas dicitur tribus modis. Aliquando ipsa potentia
              volendi; aliquando ipse actus volendi; aliquando autem ipsum volitum; et quantum ad
              hoc unitur voluntas sancti hominis voluntati Dei, non autem quantum ad duo prima.</p>
          </div>
          <div xml:id="ta-l3d17q1-Dd1e239">
            <head xml:id="ta-l3d17q1-Hd1e241">Quaestiuncula 2</head>
            <p xml:id="ta-l3d17q1-d1e244">Ad secundam quaestionem dicendum, quod in Christo fuerunt omnia quae sunt de
              perfectione humanae naturae. Sicut autem de perfectione humanae naturae, inquantum
              homo est homo, est rationis voluntas; ita de perfectione hominis, inquantum animal,
              est appetitus sensibilis; et ideo oportet appetitum sensitivae partis in Christo
              ponere. Sed iste appetitus in aliis animalibus non habet rationem voluntatis, quia
              aguntur instinctu naturae potius quam agant, ut dicit Damascenus, et ita non habent
              liberum motum, quem voluntas requirit. Tamen appetitus sensibilis potest in homine
              dici voluntas, inquantum est obediens rationi, ut dicitur in 1 Ethic.; et ideo
              participat aliqualiter libertatem voluntatis, sicut et rectitudinem rationis, ut
              possit dici voluntas participative, sicut dicitur ratio per participationem. Et ita in
              Christo quantum ad humanam naturam dicimus duas voluntates, scilicet sensualitatis et
              rationis.</p>
            <p xml:id="ta-l3d17q1-d1e247">Ad primum ergo dicendum, quod in Christo sunt duae naturae integrae, quarum una non
              est pars alterius, ex quibus immediate persona componitur; sed tamen altera naturarum,
              scilicet humana, dividitur in multas partiales naturas, sicut in naturam corporis et
              animae, in sensitivam et rationalem; et secundum hoc etiam voluntas humana dividitur
              in duas voluntates.</p>
            <p xml:id="ta-l3d17q1-d1e250">Ad secundum dicendum, quod sicut appetitus rationis non sequitur quamlibet
              apprehensionem rationis, sed quando aliquid apprehenditur ut bonum, ita et appetitus
              sensibilis non surgit nisi quando apprehenditur ut conveniens. Hoc autem non fit per
              exteriorem sensum, qui apprehendit formas sensibiles; sed per aestimationem, quae
              apprehendit rationem convenientis et nocivi quam sensus exterior non apprehendit; et
              ideo in parte sensitiva non est nisi unus appetitus secundum genus; qui tamen
              dividitur, sicut in species, in irascibilem et concupiscibilem, quarum utraque sub
              sensualitate computatur.</p>
            <p xml:id="ta-l3d17q1-d1e253">Ad tertium dicendum, quod voluntas per essentiam, est in ratione per essentiam; et
              voluntas participative, est in ratione per participationem.</p>
            <p xml:id="ta-l3d17q1-d1e257">Ad quartum dicendum, quod sensualitas dicitur serpens, et principium peccati, non
              quantum ad naturam potentiae, quam Christus assumpsit, sed quantum ad corruptionem
              fomitis, quae in Christo non fuit.</p>
            <p xml:id="ta-l3d17q1-d1e260">Ad quintum dicendum, quod in Christo aliquid accidit non praevisum a sensu interiori
              vel exteriori, quamvis praevisum ab eo per rationem, vel per scientiam divinam: et
              ideo in ipso motus sensualitatis fuit quidem subitus respectu sensus, sed non respectu
              rationis vel divinitatis.</p>
          </div>
          <div xml:id="ta-l3d17q1-Dd1e264">
            <head xml:id="ta-l3d17q1-Hd1e266">Quaestiuncula 3</head>
            <p xml:id="ta-l3d17q1-d1e269">Ad tertiam quaestionem dicendum, quod distinctio potentiarum attenditur secundum
              diversas rationes: objectum autem voluntatis est bonum secundum rationem boni; unde
              cum ista ratio sit communis omnibus, non potest esse quod appetitus rationis secundum
              diversas potentias distinguatur; et ideo in Christo et in aliis hominibus est tantum
              una potentia voluntatis. Possunt autem esse diversi respectus illius voluntatis,
              secundum quos invenitur aliquando distingui voluntas rationis. Magister autem
              attendens ad naturam potentiae, voluntatem rationis in Christo non distinguit.</p>
            <p xml:id="ta-l3d17q1-d1e272">Ad primum ergo dicendum, quod thelesis secundum Damascenum est voluntas naturalis,
              quae scilicet in modum naturae movetur in aliquid secundum bonitatem absolutam in eo
              consideratam; bulesis autem est appetitus rationalis, qui movetur in aliquod bonum ex
              ordine alterius: et haec duo a Magistro aliis nominibus dicuntur voluntas ut natura,
              et voluntas ut ratio: secundum quae tamen non diversificatur potentia voluntatis: quia
              diversitas ista est ex eo quod movemur in aliquid sine collatione, vel cum collatione.
              Conferre autem non est per se voluntatis, sed rationis. Unde illa divisio voluntatis
              non est per essentialia, sed per accidentalia: et propter hoc non sunt diversae
              potentiae, sed una differens secundum respectum ipsius ad apprehensionem praecedentem,
              quae potest esse cum collatione, vel sine collatione. Tamen utraque istarum in Christo
              fuit, scilicet voluntas ut natura, quae est thelesis et voluntas ut ratio, quae est
              bulesis.</p>
            <p xml:id="ta-l3d17q1-d1e275">Ad secundum dicendum, quod peccatum dicitur esse in ratione, non quia in ipsa
              completur, sed in voluntate consequente rationem. Ratio autem superior et inferior non
              sunt diversae potentiae: quia non distinguuntur secundum rationem objecti, ut in 2,
              dist. 24, quaest. 2, art. 2, dictum est; sed illa distinctio est rationis secundum
              ordinem ad habitus diversos, secundum quod ex diversis mediis ad idem procedit,
              scilicet rationibus temporalibus et aeternis. Medium autem ex quo proceditur ad
              aliquid, pertinet ad rationem, non ad voluntatem: unde quamvis in ratione faciat
              aliquam diversitatem vel distinctionem, saltem per officia, in voluntate nullam
              distinctionem causat.</p>
            <p xml:id="ta-l3d17q1-d1e278">Ad tertium dicendum, quod objectum intellectus est verum, cujus differentiae sunt
              necessarium et contingens; non autem sunt differentiae boni inquantum hujusmodi, quod
              est objectum appetitus: et ideo necessarium et contingens magis possunt diversificare
              intellectum quam voluntatem.</p>
            <p xml:id="ta-l3d17q1-d1e282">Ad quartum dicendum, quod objectum appetitus sensibilis non est bonum simpliciter,
              sed est bonum particulare: et quia aliam rationem particularis boni habet delectabile
              et arduum; ideo penes has duas rationes boni dividitur appetitus sensibilis, et non
              rationalis, qui habet pro objecto bonum simpliciter; unde irascibilis et
              concupiscibilis, non sunt humanae per essentiam, sed per participationem.</p>
            <p xml:id="ta-l3d17q1-d1e285">Ad quintum dicendum, quod voluntas quae est finis, et liberum arbitrium, non sunt
              diversae potentiae, sicut in 2 Lib., dist. 24, quaest. 1, art. 3, dictum est; sed
              differunt bulesis et thelesis, quia ad liberum arbitrium pertinet eligere aliquid in
              ordine ad finem, voluntas autem est de fine absolute. Ex his quae dicta sunt, potest
              videri quomodo voluntas in Christo distinguatur. Voluntas enim aliqua, vel attribuitur
              sibi ratione personae suae, vel ratione membrorum, quorum personam in se transfert. Si
              autem ratione personae suae, aut secundum divinam naturam, aut secundum humanam. Si
              secundum humanam, aut sensualitatis aut rationis. Si rationis, aut secundum absolutam,
              aut secundum collativam.</p>
            <p xml:id="ta-l3d17q1-d1e288">Ad sextum dicendum, quod voluntas pietatis est voluntas ut natura, inquantum refugit
              ea quae sunt nociva sibi, vel aliis, non considerato ordine rerum ad finem.</p>
          </div>
        </div>
        <div xml:id="ta-l3d17q1-Dd1e293" type="articulus">
          <head xml:id="ta-l3d17q1-Hd1e295">Articulus 2</head>
          <head xml:id="ta-l3d17q1-Hd1e298" type="question-title">Utrum voluntas humana in Christo divinae voluntati semper
            conformis fuerit in volito</head>
          <div xml:id="ta-l3d17q1-Dd1e301">
            <head xml:id="ta-l3d17q1-Hd1e303">Quaestiuncula 1</head>
            <p xml:id="ta-l3d17q1-d1e306">Ad secundum sic proceditur. Videtur quod voluntas humana in Christo semper divinae
              voluntati conformabatur in volito. Quanto enim est major conformitas humanae ad
              divinam, tanto est major rectitudo voluntatis, quae in hoc consistit, sicut patet per
              Glossam super illud Psalm. 32: <quote xml:id="ta-l3d17q1-Qd1e308">rectos decet collaudatio</quote>. Sed Christus
              habuit rectissimam voluntatem. Ergo conformabatur divinae voluntati etiam quantum ad
              volita.</p>
            <p xml:id="ta-l3d17q1-d1e312">Praeterea, voluntas beatorum conformatur Deo quantum ad volita: quia omnia habent
              quae volunt. Sed Christus fuit verus comprehensor. Ergo quantum ad volitum divinae
              voluntati ejus voluntas conformis erat.</p>
            <p xml:id="ta-l3d17q1-d1e315">Praeterea, ex hoc licet nobis aliud velle quam Deus vult, quia nescimus quid Deus
              velit in aliquibus. Sed Christus sciebat in omnibus quid Deus vellet. Ergo quantum ad
              omnia volita voluntatem humanam divinae conformabat.</p>
            <p xml:id="ta-l3d17q1-d1e318">Sed contra, Christus flevit de destructione Hierusalem. Ergo volebat eam non destrui.
              Sed Deus volebat eam destrui. Ergo voluit aliquid quod Deus non voluit.</p>
            <p xml:id="ta-l3d17q1-d1e322">Praeterea, ipse dixit <ref xml:id="ta-l3d17q1-Rd1e324"><title ref="#lc">Luc.</title> 22, 42:</ref>
              <quote xml:id="ta-l3d17q1-Qd1e329" source="http://scta.info/resource/lc22_42">non mea voluntas, sed tua fiat</quote>. Ergo volebat secundum
              voluntatem humanam aliquid quod non volebat secundum divinam.</p>
          </div>
          <div xml:id="ta-l3d17q1-Dd1e334">
            <head xml:id="ta-l3d17q1-Hd1e336">Quaestiuncula 2</head>
            <p xml:id="ta-l3d17q1-d1e339">Ulterius. Videtur quod voluntas sensualitatis sit contraria voluntati rationis in
              Christo. Sicut enim dicit Augustinus in Lib. de Trinit., voluntatum contrarietas est
              ex contrarietate volitorum, non ex contrarietate naturarum, ut Manichaei dicunt. Sed
              volita sensualitatis et rationis in Christo fuerunt contraria: quia sensualitas
              refutabat mortem, quam ratio eligebat. Ergo contrariabatur voluntas sensualitatis
              voluntati rationis in Christo.</p>
            <p xml:id="ta-l3d17q1-d1e342">Praeterea, sicut dicit Damascenus, in Christo unicuique potentiae permittebatur agere
              quod erat sibi proprium et naturale. Sed naturale est appetitui sensualitatis ut
              appetat hoc quod est delectabile secundum sensum. Ergo hoc appetebat in Christo. Sed
              ex hoc est pugna sensualitatis contra rationem in nobis quod sensualitas appetit
              delectabilia secundum sensum. Ergo in Christo hujusmodi pugna fuit.</p>
            <p xml:id="ta-l3d17q1-d1e345">Praeterea, quicumque affligitur in hoc in quo alius delectatur, habet contrariam
              voluntatem illi. Sed voluntas rationis Christi delectabatur in jejunio, sicut in opere
              virtutis, in quo sensualitas affligebatur, quia <quote xml:id="ta-l3d17q1-Qd1e340" source="http://scta.info/resource/mt4_2@10-10">esuriit</quote>, ut dicitur Matth. 4. Ergo
              sensualitas rationi contrariabatur in Christo.</p>
            <p xml:id="ta-l3d17q1-d1e348">Sed contra, in rebellione sensualitatis ad rationem consistit primus motus, qui est
              peccatum veniale. Sed in Christo non fuit aliquod peccatum. Ergo non fuit in Christo
              contrarietas sensualitatis ad rationem.</p>
            <p xml:id="ta-l3d17q1-d1e352">Praeterea, <name xml:id="ta-l3d17q1-Nd1e347" ref="#Augustine">Augustinus</name> super Gen., dicit: <quote xml:id="ta-l3d17q1-Qd1e357">omne
                animal fuit in arca Noe, quia omnes motus fuerunt peccati in Christo</quote>. Sed
              hoc non contingit in illis in quibus est pugna sensualitatis contra rationem. Ergo in
              Christo talis pugna non fuit.</p>
          </div>
          <div xml:id="ta-l3d17q1-Dd1e362">
            <head xml:id="ta-l3d17q1-Hd1e364">Quaestiuncula 3</head>
            <p xml:id="ta-l3d17q1-d1e367">Ulterius. Videtur quod voluntas rationis erat sibi contraria. Medium enim communicat
              cum utroque extremorum. Sed voluntas rationis media erat in Christo inter voluntatem
              divinam et sensualitatem. Ergo conformabatur utrique. Sed sensualitas volebat
              contrarium ejus quod Deus volebat. Ergo voluntas rationis volebat contraria.</p>
            <p xml:id="ta-l3d17q1-d1e370">Praeterea, voluntas ut natura vult illud quod est ad conservationem naturae. Sed
              voluntas ut ratio in Christo volebat mortem, et alia hujusmodi quae ad corruptionem
              naturae pertinent. Ergo in voluntate rationis erat contrarietas in Christo.</p>
            <p xml:id="ta-l3d17q1-d1e373">Sed contra, contraria non possunt esse in eodem simul. Sed voluntas rationis est
              tantum una potentia, ut dictum est, art. praec. Ergo non potest esse in ea aliqua
              contrarietas.</p>
            <p xml:id="ta-l3d17q1-d1e376">Praeterea, voluntas sequitur apprehensionem rationis. Sed in ratione Christi non fuit
              aliqua contrarietas, sed fuit determinata ad unum. Ergo nec in voluntate.</p>
            <p xml:id="ta-l3d17q1-d1e380">Praeterea, sicut dicit <name xml:id="ta-l3d17q1-Nd1e375" ref="#Augustine">Augustinus</name> in Lib. Confess.,
              contrarietas voluntatis causatur ex imperfectione voluntatis: quia voluntas non est
              perfecta neque istius neque illius. Sed in Christo non fuit voluntas imperfecta. Ergo
              voluntas rationis non contrariabatur sibi.</p>
          </div>
          <div xml:id="ta-l3d17q1-Dd1e388">
            <head xml:id="ta-l3d17q1-Hd1e390">Quaestiuncula 1</head>
            <p xml:id="ta-l3d17q1-d1e393">Respondeo dicendum ad primam quaestionem, quod cum voluntas sequatur rationem,
              processus voluntatis proportionatur processui rationis. Ratio autem habet aliquod
              principium per se notum, ad quod resolvendo, reducit illud cujus cognitionem quaerit:
              et quando ad illud reducere potuerit, habet certitudinem de re, et sententiat quod ita
              est; sed antequam ad illud principium reducere possit, movetur aliquibus
              verisimilitudinibus: et si quidem rationibus illis detineatur tamquam certis,
              decipitur et errat; si autem illis non detineatur, tunc habet opinionem unius partis
              cum formidine alterius. Finis autem, ut dicit philosophus, 7 Ethic., se habet in
              voluntariis sicut principium in speculativis: unde quando voluntas reducit aliquid
              consiliabile in finem in quo totaliter quiescit, sententialiter acceptat illud; si
              autem reducat in finem in quo non totaliter quiescit, trepidat inter utrumque. Sed si
              consideretur hoc quod est ad finem sine ordine ad finem, movetur voluntas in ipsum
              secundum bonitatem vel malitiam, quam in eo absolute inveniet. Sed quia voluntas non
              sistit in motu quem habet circa hujusmodi, cum non feratur in ipsum sicut in finem;
              ideo non sententiat finaliter secundum praedictum motum suum de illo, quousque finem
              in quem illud ordinat, non consideret: unde voluntas non simpliciter vult illud; sed
              vellet, si nil inveniretur repugnans. Voluntas autem ut natura movetur in aliquid, ut
              dictum est, absolute: unde si per rationem non ordinetur in aliquid aliud, acceptabit
              illud absolute, et erit illius tamquam finis; si autem ordinet in finem, non
              acceptabit aliquid absolute, quousque perveniat ad considerationem finis, quod facit
              voluntas ut ratio. Patet igitur quod voluntas ut natura imperfecte vult aliquid, et
              sub conditione, nisi feratur in ipsum sicut in finem; sed eorum quae ordinantur ad
              finem, habet voluntas ut ratio ultimum judicium et perfectum. His visis, potest
              patere, qualiter voluntas rationis, divinae voluntati in Christo conformatur in
              volito; quia voluntas ut natura nunquam in Christo movebatur in aliquid sicut in
              finem, nisi quod Deus vult. Et cum voluntas ut ratio nunquam moveatur in aliquid nisi
              ex ratione finis, patet quod etiam voluntas ut ratio conformabatur divinae voluntati
              in volito; sed voluntas ut natura, mota in aliquid non sicut in finem (quod quidem non
              eodem modo se habet in bonitate et malitia secundum se consideratum, et in ordine ad
              finem), non conformabatur divinae voluntati in volito: quia Christus volebat non pati,
              Deus autem volebat eum mori; mors autem secundum se mala erat, sed relata ad finem,
              bona. Hoc autem, ut dictum est, non est perfecte velle aliquid, sed sub conditione:
              unde a magistris velleitas appellatur. Patet igitur quod secundum voluntatem rationis
              conformabatur divinae voluntati in volito quantum ad omne quod perfecte et absolute
              volebat, non autem quantum ad id quod volebat imperfecte. Similiter etiam nec voluntas
              sensualitatis conformabatur divinae voluntati in volito in his quae erant nociva
              naturae: quia sensualitatis non est ordinare ad finem, ex quo illa habebant quod
              essent bona, et Deo accepta: tamen sensualitatis voluntas et rationis conformabatur
              divinae voluntati in actu volendi, quamvis non in volito; quia quamvis Deus non vellet
              hoc quod sensualitas vel voluntas ut natura volebat in Christo, volebat tamen illum
              actum utriusque, inquantum, secundum Damascenum, permittebat unicuique partium animae
              pati et agere quod sibi erat naturale et proprium, quantum expediebat ad finem
              redemptionis, et ostensionem veritatis naturae.</p>
            <p xml:id="ta-l3d17q1-d1e396">Ad primum ergo dicendum, quod conformitas quae est in volitione, non facit
              rectitudinem voluntatis: quia aliquis potest peccando velle illud volitum quod vult
              Deus, et meretur in hoc quod illud non vult, ut in fine 1 Lib., distinct. 48, dictum
              est. Sed rectitudo voluntatis causatur ex conformitate in modo volendi, ut scilicet
              velit ex caritate sicut Deus; et iterum in causa finali, ut propter idem velit; et
              iterum in causa efficiente, ut scilicet Deus velit ipsum velle, ut dictum est.</p>
            <p xml:id="ta-l3d17q1-d1e399">Ad secundum dicendum, quod in beatis, qui sunt solum comprehensores, quando erunt
              dotati impassibilitate, nihil eis quantum ad sensitivam partem laesivum occurret: et
              ideo non erit aliquid in quo eorum sensualitas a divina voluntate discordet. Secus
              autem fuit in Christo, qui simul beatus et passibilis fuit. Et similiter nec voluntas
              ut natura, quantum ad ea quae ad ipsos pertinent, quia ab omni malo liberati erunt.
              Sed mala damnatorum vellent imperfecte modo praedicto, scilicet voluntate
              conditionata, non esse; in quo etiam, quamvis non conformentur quantum ad volitum
              divinae voluntati consequenti, conformantur tamen divinae voluntati antecedenti, quae
              vult omnes homines salvos fieri: et quantum ad hoc est similitudo inter voluntatem
              hominis Christi et voluntatem beatorum.</p>
            <p xml:id="ta-l3d17q1-d1e402">Ad tertium dicendum, quod quamvis Christus sciret quid Deus vellet in quolibet, non
              tamen qualibet sua vi apprehendebat divinam voluntatem, nec rationem quare Deus id
              vellet secundum ordinem ad finem aliquem: et ideo non oportebat quod quaelibet vis
              ejus conformaretur divinae voluntati in volito.</p>
          </div>
          <div xml:id="ta-l3d17q1-Dd1e406">
            <head xml:id="ta-l3d17q1-Hd1e408">Quaestiuncula 2</head>
            <p xml:id="ta-l3d17q1-d1e411">Ad secundam quaestionem dicendum, quod pugna sive contrarietas sensualitatis ad
              rationem, causatur in nobis ex tribus. Primo ex diversitate volitorum; secundo, quia
              sensualitas in suum volitum effrenate et sine regimine rationis fertur; tertio ex hoc
              quod sensualitas effrenata tendens in suum volitum, retardat motum rationis, et
              impedit vel in toto vel in parte: et haec duo ultima in Christo non fuerunt, quia
              nunquam motus sensualitatis in aliquid ferebatur nisi praeordinaretur a ratione: et
              sic quamvis voluntas rationis non vellet illud volitum in quod sensualitas tendebat,
              volebat tamen quod sensualitas in id tenderet, sicut dictum est de voluntate divina et
              humana. Similiter nec motus sensualitatis impediebat motum rationis, quia non erat
              violenta refusio in Christo de potentia in potentiam.</p>
            <p xml:id="ta-l3d17q1-d1e414">Ad primum ergo dicendum, quod contraria nata sunt fieri circa idem: unde quamvis
              motus sensualitatis et rationis in contraria tendant, non tamen sunt contrarii, nisi
              quatenus ex sensualitate redundat in rationem aliquod impedimentum, vel quantum ad
              actum quo regit alias potentias, et hoc est quando effrenate sensualitas in suum
              objectum fertur; vel quantum ad proprium actum rationis, et hoc est quando sensualitas
              extinguit vel retardat motum rationis: quae duo in Christo non fuerunt, sicut in nobis
              sunt; et ideo nulla fuit in Christo pugna vel contrarietas sensualitatis ad
              rationem.</p>
            <p xml:id="ta-l3d17q1-d1e417">Ad secundum dicendum, quod naturale est sensualitati humanae quod feratur in
              delectabile sensus secundum regimen rationis; sed quod immoderate feratur, hoc facit
              corruptio fomitis; et hinc est peccatum veniale in sensualitate.</p>
            <p xml:id="ta-l3d17q1-d1e420">Ad tertium dicendum, quod illa ratio probat diversitatem volitorum tantum.</p>
          </div>
          <div xml:id="ta-l3d17q1-Dd1e424">
            <head xml:id="ta-l3d17q1-Hd1e426">Quaestiuncula 3</head>
            <p xml:id="ta-l3d17q1-d1e429">Ad tertiam quaestionem dicendum, quod secundum voluntatem rationis, Christus diversa
              volebat, non tamen uno modo, sed alterum absolute, alterum autem sub conditione, et
              imperfecte; et ideo non erat contrarietas in voluntate: quia contrarietas in habitu
              vel in actu est ex contraria ratione objecti: ratio autem secundum quam unum
              contrariorum volebat voluntas ut ratio, et alterum volebat ut natura, non habet
              contrarietatem: quod enim aliquid ex ordine ad finem bonitatem habeat, quod sine illo
              ordine in se malum esset, non habet aliquam repugnantiam, secundum quam, ut dictum
              est, in diversa ferantur voluntas ut ratio, et voluntas ut natura.</p>
            <p xml:id="ta-l3d17q1-d1e432">Unde patet responsio ad duas primas rationes, quae concludunt diversitatem
              volitorum.</p>
            <p xml:id="ta-l3d17q1-d1e435">Et similiter ad tertiam, quae est ad oppositum, quae concludit de contrarietate
              voluntatis.</p>
            <p xml:id="ta-l3d17q1-d1e438">Ad quartum dicendum, quod sicut in Christo erat ratio determinata ad unum, quantum ad
              ultimum judicium, ita et voluntas erat determinata tantum ad unum, quantum ad ultimum
              consensum et absolutum: tamen in ratione erat apprehensio diversarum et contrariarum
              rationum circa eamdem rem diversimode consideratam: et sic etiam erat de motu
              voluntatis.</p>
            <p xml:id="ta-l3d17q1-d1e442">Ad quintum dicendum, quod Augustinus loquitur quando voluntas tendit in duo quantum
              ad ultimum et absolutum consensum, quod in Christo non fuit.</p>
          </div>
        </div>
        <div xml:id="ta-l3d17q1-Dd1e447" type="articulus">
          <head xml:id="ta-l3d17q1-Hd1e449">Articulus 3</head>
          <head xml:id="ta-l3d17q1-Hd1e452" type="question-title">Utrum Christo fuerit conveniens orare</head>
          <div xml:id="ta-l3d17q1-Dd1e455">
            <head xml:id="ta-l3d17q1-Hd1e457">Quaestiuncula 1</head>
            <p xml:id="ta-l3d17q1-d1e460">Ad tertium sic proceditur. Videtur quod orare non fuerit competens Christo. Quia,
              sicut dicit Damascenus, oratio est ascensus intellectus in Deum. Sed ascendere in
              Deum, cum sit distantis a Deo, non competit intellectui Christi, qui semper Deo
              conjunctus erat. Ergo Christo non competit orare.</p>
            <p xml:id="ta-l3d17q1-d1e463">Praeterea, nullus petit aliquid a seipso. Sed, sicut Damascenus dicit, oratio est
              petitio decentium a Deo. Cum ergo Christus sit Deus, et non sit alius Deus praeter
              eum, orare non pertinet ad ipsum.</p>
            <p xml:id="ta-l3d17q1-d1e466">Praeterea, oratio est expressio voluntatis, quia est de eo quod quis absolute vult;
              alias est fictio. Sed Christus quidquid absolute volebat, hoc sciebat Deum velle. Ergo
              non oportebat quod de hoc ipso rogaret.</p>
            <p xml:id="ta-l3d17q1-d1e469">Sed contra, ejus qui non potest omnia de se est orare. Sed Christus, secundum quod
              homo, omnia non poterat, ut supra, dist. 14, quaest. 1, art. 4, dictum est. Ergo ejus,
              secundum quod homo, est orare.</p>
            <p xml:id="ta-l3d17q1-d1e473">Praeterea, officium pontificis est preces ad Deum fundere. Sed Christus est pontifex,
              ut dicitur Hebr. 2. Ergo ejus est orare.</p>
          </div>
          <div xml:id="ta-l3d17q1-Dd1e477">
            <head xml:id="ta-l3d17q1-Hd1e479">Quaestiuncula 2</head>
            <p xml:id="ta-l3d17q1-d1e482">Ulterius. Videtur quod non sit ejus orare pro se, sed tantum pro aliis: officium enim
              sacerdotis est eodem modo orare et hostias offerre. Sed <quote xml:id="ta-l3d17q1-Qd1e477" source="hhttp://scta.info/resource/hebr7_27@2-16">Christus obtulit hostiam non
              pro se, sed pro aliis</quote>, ut dicitur Hebr. 7. Ergo nec pro se oravit.</p>
            <p xml:id="ta-l3d17q1-d1e485">Praeterea, in quolibet genere moventium est devenire ad primum movens quod non
              movetur secundum illum motum, sicut alterantia reducuntur ad primum alterans non
              alteratum. Sed Christus est primus inter orantes. Ergo ipse est orans, et pro eo non
              oratur.</p>
            <p xml:id="ta-l3d17q1-d1e488">Praeterea, nullus sapiens orat contrarium ejus quod vult. Sed in Christo nihil
              accidebat nisi quod ipse volebat. Ergo ipse non pro se oravit.</p>
            <p xml:id="ta-l3d17q1-d1e491">Sed contra, oratio fit non tantum contra infirmitatem culpae, sed etiam contra
              infirmitatem poenae. Sed Christus circumdatus erat infirmitate poenae, quamvis non
              infirmitate culpae. Ergo pro se orare poterat.</p>
            <p xml:id="ta-l3d17q1-d1e495">Praeterea, per orationem aliquis sibi meretur. Sed Christus sibi meruit claritatem
              corporis. Ergo Christus pro se orare potuit.</p>
          </div>
          <div xml:id="ta-l3d17q1-Dd1e499">
            <head xml:id="ta-l3d17q1-Hd1e501">Quaestiuncula 3</head>
            <p xml:id="ta-l3d17q1-d1e504">Ulterius. Videtur quod oratio qua pro se oravit, fuit actus sensualitatis. Ejus enim
              est orare, cujus est velle. Sed non mori in Christo absolute non volebat nisi
              sensualitas. Ergo oratio qua mortem petebat a se excludi, erat actus
              sensualitatis.</p>
            <p xml:id="ta-l3d17q1-d1e507">Praeterea, Magister dicit in littera, quod ex affectu humano quem ex virgine
              contraxit calicem transire orabat. Sed affectum rationis non traxit ex virgine: quia
              anima rationalis fit per creationem, et non ex traduce. Ergo hoc oravit per affectum
              sensualitatis.</p>
            <p xml:id="ta-l3d17q1-d1e510">Praeterea, catuli leonum quaerunt a Deo escam sibi, et pulli corvorum invocant eum,
              ut dicitur in Psalm. 103 et 146. Sed in eis non est nisi affectus sensualitatis. Ergo
              et Christus orare potuit per sensualitatem tantum.</p>
            <p xml:id="ta-l3d17q1-d1e513">Sed contra, ejus est orare, cujus est Deum cognoscere. Hoc autem est tantum rationis.
              Ergo rationis est tantum orare in Christo.</p>
            <p xml:id="ta-l3d17q1-d1e517">Praeterea, oratio ad vitam contemplativam pertinet. Sed vita contemplativa non habet
              aliquam communitatem cum sensualitate. Ergo oratio Christi non fuit actus
              sensualitatis.</p>
          </div>
          <div xml:id="ta-l3d17q1-Dd1e522">
            <head xml:id="ta-l3d17q1-Hd1e524">Quaestiuncula 4</head>
            <p xml:id="ta-l3d17q1-d1e527">Ulterius. Videtur quod non omnis Christi oratio fuit exaudita, per id quod dicitur in
              Psalm. 21, 3: <quote xml:id="ta-l3d17q1-Qd1e529">clamabo per diem, et non exaudies</quote>, quod Glossa exponit de
              Christo.</p>
            <p xml:id="ta-l3d17q1-d1e533">Praeterea, oravit ut discipuli servarentur a malo, ut patet Joan. 17, et omnes qui
              credituri erant per verbum eorum in ipsum. Hoc autem non fuit impletum nec quantum ad
              ipsos apostolos, nec quantum ad alios credentes; nec de malo culpae, nec de malo
              poenae. Ergo non omnis Christi oratio fuit exaudita.</p>
            <p xml:id="ta-l3d17q1-d1e536">Praeterea, ut dicitur Lucae 23, oravit pro crucifixoribus, ut peccatum eis non
              imputaretur, sed ut parceretur. Sed non omnibus remissum fuit illud peccatum: quia non
              omnes conversi sunt ad fidem, sine qua non est peccatorum remissio. Ergo sua oratio
              non fuit exaudita.</p>
            <p xml:id="ta-l3d17q1-d1e539">Praeterea, oravit ut calix ab eo transferretur, ut patet Matth. 26. Hoc autem non
              fuit factum. Ergo et cetera.</p>
            <p xml:id="ta-l3d17q1-d1e543">Sed contra, <ref xml:id="ta-l3d17q1-Rd1e545"><title ref="#hebr">Heb.</title> 5, 7:</ref>
              <quote xml:id="ta-l3d17q1-Qd1e550" source="http://scta.info/resource/hebr5_7">exauditus est pro sua reverentia</quote>.</p>
            <p xml:id="ta-l3d17q1-d1e554">Praeterea, oratio sua non fuit minus efficax quam aliorum sanctorum. Sed aliis
              sanctis ipse dicit: <quote xml:id="ta-l3d17q1-Qd1e556">petite et accipietis</quote>; Joan. 16, 24. Ergo et ipse
              quod petiit accepit.</p>
            <p xml:id="ta-l3d17q1-d1e560">Praeterea, <ref xml:id="ta-l3d17q1-Rd1e562"><title ref="#io">Joan.</title> 11, 42:</ref>
              <quote xml:id="ta-l3d17q1-Qd1e567" source="http://scta.info/resource/io11_42">ego autem sciebam quia semper me audis</quote>.</p>
          </div>
          <div xml:id="ta-l3d17q1-Dd1e572">
            <head xml:id="ta-l3d17q1-Hd1e574">Quaestiuncula 1</head>
            <p xml:id="ta-l3d17q1-d1e577">Respondeo ad primam quaestionem dicendum, quod Christo, secundum quod Deus, non
              competit orare nec obedire, nec aliquid quod minorationem sonat, aut quod ad
              diversitatem voluntatis pertinet: sed secundum quod homo, competit sibi orare propter
              tria, ut dicit Damascenus. Primo propter veritatem humanae naturae insinuandam,
              secundum quam minor est patre, et obediens ei, et orans ipsum. Secundo ad exemplum
              orandi nobis praebendum: quia omnis ejus actio, nostra est instructio; cum sit nobis
              datus quasi exemplum virtutis. Tertio ad ostendendum quod a Deo venerat, et sibi
              contrarius non erat, dum eum orando principium recognoscebat.</p>
            <p xml:id="ta-l3d17q1-d1e580">Ad primum ergo dicendum, quod ascendere est proprie tendere in aliquid quod supra
              ipsum erat. Intellectus autem Christi non tendit in aliquid quod supra ipsum esset
              quantum ad contemplationem, quia quidquid de Deo unquam contemplatus est, hoc
              contemplatus est a primo instanti conceptionis; et secundum hoc dicit Damascenus, quod
              intellectus Christi ascensione quae est in Deum non indigebat: sed tamen potentia
              divina, quam orando implorabat, supra ipsum erat; et sic ascendens in Deum orabat.</p>
            <p xml:id="ta-l3d17q1-d1e583">Ad secundum dicendum, quod in aliis hominibus est una intellectualis voluntas cujus
              est orare, quae habet etiam imperium super alias vires in ipsis existentes; et ideo
              ejus non est orare, sed imperare respectu eorum quae per ipsos fieri possunt. Sed non
              omnia quae erant in Christo, erant subjecta rationi, et voluntati rationis, sed
              aliquid supra ipsam, scilicet deitas: unde sicut in aliis hominibus ratio et voluntas
              imperant aliis viribus; ita in Christo orabant deitatem.</p>
            <p xml:id="ta-l3d17q1-d1e586">Ad tertium dicendum, quod aliquid oravit Christus quod absolute fieri rationis
              voluntate volebat, quamvis non omnia, ut dicetur: et quamvis sciret hoc esse in Dei
              voluntate, nihilominus orabat quia sciebat Deum velle hoc impleri per suam orationem;
              sicut etiam Deus vult aliquem salvare orationibus alicujus sancti; unde non est
              superfluum quod ille sanctus pro eo orat.</p>
          </div>
          <div xml:id="ta-l3d17q1-Dd1e590">
            <head xml:id="ta-l3d17q1-Hd1e592">Quaestiuncula 2</head>
            <p xml:id="ta-l3d17q1-d1e595">Ad secundam quaestionem dicendum, quod oratio semper est ad supplendum aliquem
              defectum. Christus autem non patiebatur aliquem defectum quantum ad bona spiritualia,
              quia beatus erat; patiebatur autem defectum, inquantum passibilis erat in anima et in
              corpore: unde omnis oratio Christi quae erat pro bonis spiritualibus, non erat pro se,
              sed pro aliis; sicut illud: <quote xml:id="ta-l3d17q1-Qd1e597">ut sint unum in nobis sicut et nos unum
                sumus</quote>, Joan. 17: sed oratio quae erat pro his quae pertinent ad corpus,
              etiam erat ipsi pro seipso, sicut patet per illud Psal. 40, 11: <quote xml:id="ta-l3d17q1-Qd1e600">resuscita me,
                et retribuam eis</quote>; quae quidem oratio, etsi sit pro se, idest ut ipse
              resuscitaretur; tamen est pro aliis, inquantum ad aliorum salutem tendit: quia
                <quote xml:id="ta-l3d17q1-Qd1e603" source="http://scta.info/resource/rom4_25">resurrexit propter justificationem nostram</quote>, Rom. 4, 25, et
              instructionem, quia ejus exemplo ab ipso Deo petere debemus.</p>
            <p xml:id="ta-l3d17q1-d1e607">Ad primum ergo dicendum, quod oratio effunditur pro quolibet defectu amovendo; sed
              hostia praecipue contra peccatum offertur, ut per eam Deus placatus, aliquid concedat.
              Christus autem quamvis aliquem defectum poenae habuerit; non tamen habuit defectum
              culpae; et ideo pro se oravit, non autem pro se hostiam obtulit.</p>
            <p xml:id="ta-l3d17q1-d1e610">Ad secundum dicendum, quod orans pro quo non oratur, est ipse Christus, secundum quod
              beatus, non autem secundum ea quae ad statum viatoris pertinent.</p>
            <p xml:id="ta-l3d17q1-d1e613">Ad tertium dicendum, quod in Christo non erat aliquid quod voluntate rationis
              absolute et simpliciter non vellet tunc esse in se; erat tamen in ipso passibilitas,
              quam volebat, peracto redemptionis opere, per gloriam resurrectionis a se removere; et
              erat in eo aliquid, scilicet passio imminens, quam volebat etiam tunc non inesse
              voluntate sensualitatis, et rationis ut naturae.</p>
          </div>
          <div xml:id="ta-l3d17q1-Dd1e617">
            <head xml:id="ta-l3d17q1-Hd1e619">Quaestiuncula 3</head>
            <p xml:id="ta-l3d17q1-d1e622">Ad tertiam quaestionem dicendum, quod actus sensualitatis dicitur dupliciter. Uno
              modo sensualitatis sicut principii elicientis actum: et sic oratio non potest esse
              actus sensualitatis in Christo, ut probant rationes secundo inductae. Alio modo
              dicitur sensualitatis ut objecti, idest de eo quod sensualitas volebat: et sic erat
              aliqua ejus oratio sensualitatis: quia ratio orans, erat quasi advocatus
              sensualitatis, proponens Deo appetitum sensualitatis. Hoc autem non faciebat quasi
              ratio vellet hoc quod pro sensualitate petebat; sed ut doceret omnem hominis
              voluntatem Deo subdendam esse, et in omnibus necessitatibus ad eum recurrendum; unde
              subdit: <quote xml:id="ta-l3d17q1-Qd1e624">non mea voluntas, sed tua fiat</quote>; Luc. 22, 42.</p>
            <p xml:id="ta-l3d17q1-d1e628">Ad primum ergo dicendum, quod quando aliquis orat propter suam utilitatem, ratio non
              petit nisi hoc quod vult; et ideo tunc cujus est orare ejus est velle. Sed Christus
              hoc non petebat propter suam utilitatem, ut scilicet ipse effectum hujus petitionis
              consequeretur, sed propter utilitatem aliorum, ut dictum est; et ideo ratio non
              petebat hoc, secundum quod ipsa volebat, sed secundum quod sensualitas appetebat.</p>
            <p xml:id="ta-l3d17q1-d1e631">Ad secundum dicendum, quod ex sensualitate oravit, quamvis sensualitas non oraret:
              quia appetitus sensualitatis erat causa quare orationem proponebat.</p>
            <p xml:id="ta-l3d17q1-d1e634">Ad tertium dicendum, quod illud quaerere et invocare non designat orationem proprie
              dictam, sed ordinationem quae est in his, sicut et in omnibus aliis creaturis, ad
              recipiendum a Deo ea quae ad conservationem sui pertinent.</p>
          </div>
          <div xml:id="ta-l3d17q1-Dd1e638">
            <head xml:id="ta-l3d17q1-Hd1e640">Quaestiuncula 4</head>
            <p xml:id="ta-l3d17q1-d1e643">Ad quartam quaestionem dicendum, quod omnis oratio quam Christus obtulit hac
              intentione, ut ipsam impetraret, fuit exaudita. Sed cum aliquis impetrare non intendat
              quod absolute non vult; haec sola oratio Christi exaudita fuit quae erat de eo quod
              Christus absolute voluit. Hoc autem dicitur aliquis simpliciter et absolute velle in
              quo ultimus ejus consensus stat. Ultimus autem consensus est secundum supremam partem
              appetitus in homine. Appetitus autem rationis est supra appetitum sensus, et in
              appetitu rationis est supremum quod in finem tendit, vel in aliquid conjunctum fini.
              Et ideo hoc solum Christus absolute voluit quod secundum rationem voluit ut finem, et
              ut in ordine ad finem; et omnis talis sua oratio fuit exaudita. Quod autem secundum
              sensualitatem voluit, absolute non voluit; et ideo ratio non hoc, orando proposuit ut
              impetraret. Nec tamen fuit simulatio, quia appetitum sensualitatis exprimebat ratione
              jam dicta: similiter quod volebat ratio ut natura, si in eo non sicut in fine
              quiescebat, non simpliciter volebat, ut prius dictum est; et ideo etiam haec non hoc
              proposuit orando ut impetraret; et propter hoc hujusmodi orationes non fuerunt
              exauditae.</p>
            <p xml:id="ta-l3d17q1-d1e646">Ad primum ergo dicendum, quod hoc dixit Christus in persona Ecclesiae, ut dicit
              Glossa. Vel loquitur de oratione exprimente voluntatem sensualitatis, aut velleitatem
              rationis ut naturam.</p>
            <p xml:id="ta-l3d17q1-d1e649">Ad secundum dicendum, quod voluntas rationis ut natura, est de eo quod habet in se
              bonitatem, non considerato ordine ejus ad aliud; unde voluntas talis in Christo fuit
              de salute omnium hominum, sicut voluntas fuit in Deo; sed secundum hanc simpliciter et
              absolute non dicitur aliquis velle. Hanc autem voluntatem Hugo de sancto Victore dicit
              voluntatem pietatis. Sed voluntas ut ratio, est de eo quod habet bonitatem etiam in
              ordine ad aliud; et secundum hanc voluntatem non volebat Christus omnes salvari, sicut
              nec Deus voluntate consequente; et secundum hanc dicitur aliquis simpliciter et
              absolute velle; et ideo oratio Christi quae fuit secundum hanc voluntatem, fuit
              exaudita; non autem quae fuit secundum primam; et ideo dicit Hieronymus, quod Christus
              exauditus est pro praedestinatis, non autem pro non praedestinatis.</p>
            <p xml:id="ta-l3d17q1-d1e652">Et similiter dicendum est ad tertium.</p>
            <p xml:id="ta-l3d17q1-d1e656">Ad quartum dicendum, quod in illa oratione ratio expressit motum sensualitatis, et
              non suum; unde illud quod orabat, non simpliciter voluit.</p>
          </div>
        </div>
        <div xml:id="ta-l3d17q1-Dd1e662" type="articulus">
          <head xml:id="ta-l3d17q1-Hd1e664">Articulus 4</head>
          <head xml:id="ta-l3d17q1-Hd1e667" type="question-title">Utrum Christus, secundum quod homo, dubitaverit</head>
          <p xml:id="ta-l3d17q1-d1e670">Ad quartum sic proceditur. Videtur quod Christus, secundum quod homo, dubitavit, per
            hoc quod dicit Ambrosius in littera, quod ut homo dubitabat.</p>
          <p xml:id="ta-l3d17q1-d1e673">Praeterea, quicumque nescit omnia, potest dubitare. Sed Christus secundum aliquam
            scientiam nescivit omnia, ut supra, distinct. 14, quaest. 1, art. 3, dictum est. Ergo
            secundum illam potuit dubitare.</p>
          <p xml:id="ta-l3d17q1-d1e676">Praeterea, ubicumque est timor, ibi est dubitatio. Sed in Christo fuit verus timor, ut
            supra dictum est, dist. 15, qu. 2, art. 2. Ergo in Christo fuit dubitatio.</p>
          <p xml:id="ta-l3d17q1-d1e680">Si dicatur, quod dubitabat secundum sensualitatem et non secundum rationem; contra.
            Sensualitas sequitur apprehensionem sensitivae partis. Sed futurum periculum, de quo
            erat passio, non praesciebat sensus. Ergo sensualitas de ipso non dubitabat, sed
            ratio.</p>
          <p xml:id="ta-l3d17q1-d1e683">Si dicatur, quod sensualitas dubitabat ex apprehensione rationis vel ex scientia
            deitatis; contra. Christus, non praescivit magis tunc sibi futuram passionem quam a
            principio. Sed a principio sensualitas in ipso non trepidabat. Ergo nec tunc.</p>
          <p xml:id="ta-l3d17q1-d1e686">Sed contra, dubitare est ignorantis. Sed in Christo non fuit ignorantia, sicut supra
            dictum est. Ergo nec dubitatio.</p>
          <p xml:id="ta-l3d17q1-d1e689">Praeterea, dubitatio ligat rationem ne possit procedere, sicut dicitur in 3 Metaph. Sed
            in Christo non fuit ratio ligata. Ergo non fuit in ipso dubitatio rationis.</p>
          <p xml:id="ta-l3d17q1-d1e692">Praeterea, ubi est summa securitas, ibi non est aliqua dubitatio. Sed in Christo fuit
            summa securitas. Psal. 26, 3: <quote xml:id="ta-l3d17q1-Qd1e694">si consistant adversum me castra, non timebit cor
              meum</quote>. Ergo in ipso non fuit dubitatio.</p>
          <p xml:id="ta-l3d17q1-d1e698">Respondeo dicendum, quod dubitatio dupliciter dicitur. Primo enim et principaliter
            significat motum rationis super utraque parte contradictionis cum formidine
            determinandi. Iterum secundo translatum fuit hoc nomen ad significandum formidinem
            affectus in aggrediendo vel sustinendo aliquod terribile. Primo autem modo dicta
            dubitatio contingit ex defectu medii sufficientis ad veritatem inveniendam; et ideo
            contingit ex defectu scientiae; et propter hoc in Christo non fuit. Secundo autem modo
            dicta contingit ex infirmitate ejus quod laesivum imminens evadendi facultatem non
            videt. Et quia Christus habebat infirmitatem in carne, ut supra dictum est, et laesivum
            mortis imminens, sensualitas trepidabat; ideo erat talis dubitatio in Christo quantum ad
            sensualitatem, quamvis esset summa securitas quantum ad rationem, quae auxilium divinum
            imminere videbat, quod sensualitas apprehendere non poterat.</p>
          <p xml:id="ta-l3d17q1-d1e702">Ad primum ergo dicendum, quod Ambrosius loquitur quantum ad sensualitatis timorem; quem
            dum ostendit, videbatur hominibus dubitare etiam quantum ad rationem.</p>
          <p xml:id="ta-l3d17q1-d1e705">Ad secundum dicendum, quod non omnis nescientia dubitationem causat, sed quando aliquis
            rationem ejus quod quaerit, et de quo contraria apparent, videre non potest; et ideo in
            Christo non fuit talis dubitatio.</p>
          <p xml:id="ta-l3d17q1-d1e708">Ad tertium dicendum, quod dubitatio pro ut pro timore ponitur, in Christo fuit quantum
            ad sensualitatem.</p>
          <p xml:id="ta-l3d17q1-d1e711">Ad quartum dicendum, quod sensualitas movetur etiam ex his quae ratio apprehendit: quia
            formantur formae particulares in imaginatione, ex quibus sensualitas nata est
            moveri.</p>
          <p xml:id="ta-l3d17q1-d1e714">Ad quintum dicendum, quod quamvis mors a principio conceptionis esset praevisa, non
            tamen praevidebatur ut imminens; et ideo dubitationem non faciebat, sed solum quando jam
            imminebat.</p>
          <p xml:id="ta-l3d17q1-d1e717">Alia concedimus: quia procedunt de rationis dubitatione.</p>
        </div>
        <div xml:id="ta-l3d17q1-Dd1e721">

          <head xml:id="ta-l3d17q1-Hd1e723">Expositio textus</head>
          <p xml:id="ta-l3d17q1-d1e726"><quote xml:id="ta-l3d17q1-Qd1e727">Anima per aurem audit</quote>; idest est principium audiendi homini per aurem.
              <quote xml:id="ta-l3d17q1-Qd1e730">Sicut in viris sanctis fuit</quote>. Videtur quod magis fuit in impiis, quia
            seipsos interficiunt suorum peccatorum pondere afflicti, ut dicitur in 9 Ethic.
            Dicendum, quod voluntas sensualitatis semper refugit mortem, similiter voluntas rationis
            ut natura; sed voluntas rationis ut ratio quandoque appetit mortem; et hoc dupliciter:
            vel propter amorem futurae vitae, et hoc est in sanctis; vel propter remorsum laesae
            conscientiae; et hoc fit in peccatoribus. <quote xml:id="ta-l3d17q1-Qd1e733">Pius mentis affectus quo vellet
              mori</quote>. Contra. <ref xml:id="ta-l3d17q1-Rd1e736"><title ref="#IIcor">2 Corinth.</title> 5, 4:</ref> <quote xml:id="ta-l3d17q1-Qd1e741" source="http://scta.info/resource/IIcor5_4">nolumus expoliari, sed
              supervestiri</quote>. Dicendum, quod pius affectus bonorum refugit vestitum corporis
            quantum ad corruptionem, sed amat quantum ad naturam. Vel dicendum, quod non vult
            expoliari propter se, sed ut cum Christo sit; cum quo si esse posset non expoliatus, sed
            supervestitus, melius vellet. <quote xml:id="ta-l3d17q1-Qd1e744">Sed quia modum gessit dubitantis</quote>. Contra
            est quod supra dixit <name xml:id="ta-l3d17q1-Nd1e744" ref="#Augustine">Augustinus</name>, dist. 15, quia eadem ratione omnia quae de Christo
            dicuntur, non fuerunt vera. Dicendum, quod erat vera dubitatio quantum ad sensualitatem
            quae faciebat apparere dubitationem in ratione, in qua dubitatio non erat.
              <quote xml:id="ta-l3d17q1-Qd1e751">Intende, lector, his verbis pia diligentia</quote>. Verba Hilarii sunt
            exponenda secundum quod ratio pro se, non pro sensualitate proponebat: sic enim non pro
            se, sed pro suis orabat. Secundum autem quod pro sensualitate proponebat, sic orabat pro
            se, ut jam dictum est.</p>
        </div>

      </div>
    </body>
  </text>
</TEI>