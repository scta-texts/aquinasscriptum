<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Librum II, Distinctio 25, Quaestio 1</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Librum II, Distinctio 25, Quaestio 1</title>
          <date when="2016-03-17">March 17, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-17">March 17, 2016</date>
      </publicationStmt>
      <sourceDesc>
        <p>1856 editum</p>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on"> </div>
    </front>
    <body>
      <div xml:id="ta-l2d25q1">
        <head xml:id="ta-l2d25q1-Hd1e89">Librum II, Distinctio 25, Quaestio 1</head>


        <div xml:id="ta-l2d25q1-Dd1e92">
          <head xml:id="ta-l2d25q1-Hd1e94">Prooemium</head>
          <p xml:id="ta-l2d25q1-d1e97">Postquam determinavit de libero arbitrio, ostendendo quid sit, et consequenter de aliis
            potentiis animae, ut ostenderet in quibus liberum arbitrium poneretur; hic determinat
            quasdam liberi arbitrii conditiones; et dividitur in partes duas: in prima ostendit,
            quorum sit liberum arbitrium ut objectorum; in secunda, quorum sit ut subjectorum, ibi:
              <quote xml:id="ta-l2d25q1-Qd1e99">et quidem secundum praedictam assignationem in his tantum videtur esse liberum
              arbitrium qui voluntatem mutare et in contraria possunt deflectere</quote>. Circa
            primum duo facit: primo ostendit quod liberum arbitrium se habet ad utrumque
            oppositorum; secundo, quod est tantum futurorum contingentium, ibi: <quote xml:id="ta-l2d25q1-Qd1e102">hoc autem
              sciendum est</quote>. Et quidem secundum praedictam assignationem dividitur haec pars
            in duas: in prima ostendit, quorum sit liberum arbitrium quia Dei, Angelorum et hominum;
            in secunda, quomodo in hominibus diversimode invenitur secundum diversos status, ibi:
              <quote xml:id="ta-l2d25q1-Qd1e105">ex praedictis perspicuum fit quod major fuit libertas arbitrii prima quam
              secunda</quote>. Circa primum duo facit: primo inducit objectionem, quod liberum
            arbitrium non sit in Deo, nec in beatis; secundo determinat veritatem, ibi: <quote xml:id="ta-l2d25q1-Qd1e108">sed
              quod Deus liberum arbitrium habeat, Augustinus docet</quote>. Et circa hoc duo facit:
            primo determinat quantum pertinet ad Deum; secundo quantum pertinet ad Angelos, ibi:
              <quote xml:id="ta-l2d25q1-Qd1e111">Angeli vero, et sancti (...) libero arbitrio non carent</quote>. Circa primum
            duo facit: primo ostendit quod liberum arbitrium est in Deo; secundo quod non eodem modo
            est in Deo sicut in aliis, ibi: <quote xml:id="ta-l2d25q1-Qd1e115">sed aliter accipitur liberum arbitrium in
              creatore quam in creaturis. Ex praedictis perspicuum fit quod major fuit libertas
              arbitrii prima quam secunda</quote>. Haec pars dividitur in duas: in prima ostendit
            quomodo secundum diversos status liberum arbitrium accrescit vel minuitur in omnibus: et
            quia hoc ratione diversarum libertatum contingit, ideo in secunda parte distinguit
            libertatem arbitrii, ibi: <quote xml:id="ta-l2d25q1-Qd1e118">est namque libertas arbitrii triplex</quote>. Circa
            primum tria facit: primo ostendit ex praedictis quod libertas arbitrii quandoque major,
            quandoque minor invenitur; secundo distinguit status hominis, secundum quos libertas
            variatur, ibi: <quote xml:id="ta-l2d25q1-Qd1e121">et possunt notari in homine quatuor status liberi
            arbitrii</quote>; tertio inducit quoddam corollarium ex dictis, ibi: <quote xml:id="ta-l2d25q1-Qd1e124">unde
              manifestum est quod praeter alias poenalitates pro peccato illo incurrit homo poenam
              in corruptione et depressione liberi arbitrii. Est namque libertas triplex</quote>;
            dividitur haec pars in duas: in prima ostendit multiplicem arbitrii libertatem; in
            secunda ostendit quae sit causa uniuscujusque, ibi: <quote xml:id="ta-l2d25q1-Qd1e127">libertas autem a peccato et
              miseria per gratiam est</quote>. Prima dividitur in duas: in prima ponit libertatis
            distinctionem; in secunda inducit quamdam conclusionem ex praedictis, ibi: <quote xml:id="ta-l2d25q1-Qd1e130">ex
              praedictis jam apparet in quo per peccatum sit imminutum vel corruptum liberum
              arbitrium</quote>. Circa primum tria facit: primo distinguit triplicem libertatem, et
            prosequitur de primo membro, quod est libertas a coactione; secundo prosequitur de
            secundo membro, quod est libertas a peccato, ibi: <quote xml:id="ta-l2d25q1-Qd1e134">est et alia libertas a
              peccato</quote>; tertio prosequitur de tertio membro, quod est libertas a miseria,
            ibi: <quote xml:id="ta-l2d25q1-Qd1e137">est iterum libertas a miseria</quote>. Circa secundum tria facit: primo
            ostendit quae sit libertas a peccato; secundo quorum sit, ibi: <quote xml:id="ta-l2d25q1-Qd1e140">istam libertatem
              quae est a peccato, illi soli nunc habent quos filius per gratiam liberat et
              reparat</quote>; tertio movet quamdam dubitationem, ibi: <quote xml:id="ta-l2d25q1-Qd1e143">hic quaeri potest,
              utrum haec libertas qua quis liber est ad malum, sit libertas arbitrii</quote>. Et
            circa hoc duo facit: primo movet dubitationem, et ponit opiniones ad utramque partem;
            secundo determinat secundum suam opinionem, ibi: <quote xml:id="ta-l2d25q1-Qd1e146">verum nobis magis placet ut ipsa
              libertas arbitrii sit et illa qua quis liber est ad malum, et illa qua quis liber est
              ad bonum faciendum</quote>. Item circa hoc duo facit: primo movet quaestionem de
            libertate ad malum; secundo de libertate ad bonum, ibi: <quote xml:id="ta-l2d25q1-Qd1e149">similiter etiam quaeri
              solet, utrum illa libertas vera quae est ad justitiam faciendam, sit ipsa libertas
              arbitrii</quote>. Hic quaeruntur quinque: 1 in quibus inveniatur liberum arbitrium; 2
            utrum liberum arbitrium semper sit liberum a coactione, ita quod cogi non possit; 3
            utrum ad omnia opera humana liberum arbitrium se extendat; 4 utrum liberum arbitrium
            augeatur, vel minuatur; 5 de definitione libertatis quae in littera tangitur.</p>
        </div>
        <div xml:id="ta-l2d25q1-Dd1e154" type="articulus">
          <head xml:id="ta-l2d25q1-Hd1e156">Articulus 1</head>

          <head xml:id="ta-l2d25q1-Hd1e159" type="questionTitle">Utrum in Deo sit liberum arbitrium</head>

          <p xml:id="ta-l2d25q1-d1e162">Ad primum sic proceditur. Videtur quod liberum arbitrium non sit in Deo. Quia, ut in
            Lib. de Somn. et Vigil., dicit philosophus, cujus est potentia, ejus est actus, et e
            contrario. Sed actus liberi arbitrii, qui est eligere, Deo non convenit, cum electio
            sequatur consilium, ut in 3 Ethic. dicitur. Consilium autem inquisitio quaedam est cum
            quodam rationis discursu, quod Deo non competit. Ergo videtur quod in Deo non sit
            liberum arbitrium.</p>
          <p xml:id="ta-l2d25q1-d1e165">Praeterea, in his quae secundum naturam sunt determinata ad unam partem, non est
            liberum arbitrium. Non enim dicimus, quod lapis libero arbitrio deorsum tendat. Sed Deus
            ex naturae suae conditione semper determinate bonum vult. Ergo videtur quod libero
            arbitrio careat.</p>
          <p xml:id="ta-l2d25q1-d1e168">Praeterea, videtur quod nec in aliquibus creaturis sit. Ad libertatem enim liberi
            arbitrii pertinet ut aliquis sit dominus sui actus. Sed cujuscumque agentis actus ab
            aliquo priore agente causatur, ipse agens non est dominus sui actus. Cum igitur
            cujuslibet creaturae actus in causam priorem reducatur, quae est ipse Deus, qui omnia
            opera nostra in nobis operatur, ut Isa. 26 dicitur, videtur quod liberum arbitrium in
            creatura nulla inveniatur.</p>
          <p xml:id="ta-l2d25q1-d1e172">Praeterea, videtur quod saltem in beatis non sit. Quia electio est eorum quae sunt ad
            finem. Sed veniente fine cessant ea quae sunt ad finem. Cum ergo beati fini ultimo
            conjuncti sint, videtur quod ad eos non pertinet electio, et per consequens nec liberum
            arbitrium.</p>
          <p xml:id="ta-l2d25q1-d1e175">Item videtur quod nec in viatoribus sit. Quia electio eorum quae sunt ad finem, ex
            ratione finis trahitur. Sed sicut in 3 Ethic. philosophus dicit, qualis unusquisque est,
            talis etiam finis videtur ei: qualitas autem alicujus est determinata ex natura. Ergo
            videtur quod electio eorum quae sunt ad finem, determinetur alicui ex natura sua. Ergo
            videtur quod liberum arbitrium non habeant homines ad eligendum ea quae ad ipsos
            pertinent.</p>
          <p xml:id="ta-l2d25q1-d1e178">Contra, videtur quod etiam in brutis sit. In quibuscumque enim est voluntarium, in
            illis liberum arbitrium est. Sed ut in 3 Ethic. philosophus dicit, voluntario et pueri
            et alia animalia communicant. Ergo videtur quod alia animalia liberum arbitrium
            habeant.</p>
          <p xml:id="ta-l2d25q1-d1e181">Praeterea liberum arbitrium consistit in electione convenientium, et refutatione
            nocivorum. Sed alia animalia fugiunt nocivum, et prosequuntur conveniens. Ergo videtur
            quod liberum arbitrium habeant, praecipue cum sponte illud faciant.</p>
          <p xml:id="ta-l2d25q1-d1e184">Respondeo dicendum, quod nihil agit nisi secundum quod est in actu; et inde est quod
            oportet omne agens esse determinatum ad alteram partem: quod enim ad utrumlibet est
            aequaliter se habens, est quodammodo potentia respectu utriusque: et inde est, quod, ut
            dicit Commentator in 2 Phys. ab eo quod est ad utrumlibet, nihil sequitur, nisi
            determinetur. Determinatio autem agentis ad aliquam actionem, oportet quod sit ab aliqua
            cognitione praestituente finem illi actioni. Sed cognitio determinans actionem et
            praestituens finem, in quibusdam quidem conjuncta est, sicut homo finem suae actionis
            sibi praestituit; in quibusdam vero separata est, sicut in his quae agunt per naturam:
            rerum enim naturalium actiones non sunt frustra, ut in 2 Physic. probatur, sed ad certos
            fines ordinatae ab intellectu naturam instituente, ut sic totum opus naturae sit
            quodammodo opus intelligentiae, ut philosophus dicit. Sic ergo patet quod haec est
            differentia in agentibus quia quaedam determinant sibi finem et actum in finem illum,
            quaedam vero non: nec aliquod agens finem sibi praestituere potest nisi rationem finis
            cognoscat et ordinem ejus quod est ad finem ipsum, quod solum in habentibus intellectum
            est: et inde est quod judicium de actione propria est solum in habentibus intellectum,
            quasi in potestate eorum constitutum sit eligere hanc actionem vel illam; unde et
            dominium sui actus habere dicuntur: et propter hoc in solis intellectum habentibus
            liberum arbitrium invenitur, non autem in illis quorum actiones non determinantur ab
            ipsis agentibus, sed a quibusdam aliis causis prioribus.</p>
          <p xml:id="ta-l2d25q1-d1e187">Ad primum ergo dicendum, quod ea quae dicuntur de Deo et creaturis, ut in 1 libro
            dictum est, semper eminentius in ipso inveniuntur, et ideo electio salvatur in Deo hoc
            modo quod abjiciatur id quod imperfectionis est retento eo quod ad perfectionem
            pertinet: quod enim post inquisitionem consilii electio fiat, hoc imperfectionis est et
            accidit libero arbitrio prout est in natura ignorante; unde secundum hoc in Deo non
            salvatur; sed quantum ad hoc quod determinatio sui actus non est sibi ab alio sed a
            seipso; unde ipse verissime sui operis dominus est, et propter hoc etiam in littera
            dicitur quod liberum arbitrium aliter in Deo quam in aliis invenitur.</p>
          <p xml:id="ta-l2d25q1-d1e191">Ad secundum dicendum, quod ad rationem liberi arbitrii non pertinet ut indeterminate se
            habeat ad bonum vel ad malum: quia liberum arbitrium per se in bonum ordinatum est, cum
            bonum sit objectum voluntatis, nec in malum tendit nisi propter aliquem defectum, quia
            apprehenditur ut bonum; cum non sit voluntas aut electio nisi boni, aut apparentis boni:
            et ideo ubi perfectissimum est liberum arbitrium, ibi in malum tendere non potest, quia
            imperfectum esse non potest. Sed hoc ad libertatem arbitrii pertinet ut actionem aliquam
            facere vel non facere possit, et hoc Deo convenit; bona enim quae facit potest non
            facere; nec tamen malum facere potest.</p>
          <p xml:id="ta-l2d25q1-d1e194">Ad tertium dicendum, quod Deus operatur in omnibus, ita tamen quod in unoquoque
            secundum ejus conditionem; unde in rebus naturalibus operatur sicut ministrans virtutem
            agendi, et sicut determinans naturam ad talem actionem: in libero autem arbitrio hoc
            modo agit ut virtutem agendi sibi ministret, et ipso operante liberum arbitrium agat;
            sed tamen determinatio actionis et finis in potestate liberi arbitrii constituitur; unde
            remanet sibi dominium sui actus, licet non ita sicut primo agenti.</p>
          <p xml:id="ta-l2d25q1-d1e197">Ad quartum dicendum, quod illud quod est ad finem, est duplex: quoddam enim est distans
            a fine, et quoddam est conjunctum fini, ut patet in generatione naturali. Imperfectus
            enim calor qui est dispositio ad formam ignis, dum est in alteratione praecedente non
            conjungitur ipsi fini; sed caliditas ultima quae est in termino alterationis,
            conjungitur formae substantiali nec excluditur per eam. Ita dico, quod quaedam ordinata
            sunt ad finem ultimum beatitudinis, quae ipsi fini conjunguntur, ut videre, amare, et
            hujusmodi; et respectu horum erit sempiterna et libera electio; non autem imperfectorum
            quae a fine distant, ut fides, spes et hujusmodi.</p>
          <p xml:id="ta-l2d25q1-d1e200">Ad quintum dicendum, quod qualitas alicujus est duplex: quaedam ex habitu, et quaedam
            ex naturali complexione; et secundum illam quae est ex habitu, videtur alicui finis
            talis qualis est ipse; verbi gratia, ei qui habet habitum luxuriae, videtur optimum
            delectabile venereum, quod est secundum similitudinem sui habitus. In his ergo qualitas,
            puta hoc quod est habere virtuosum habitum vel vitiosum, est in potestate nostra, et
            consequenter ejus fieri. Sed licet naturalis complexio non sit in potestate nostra,
            tamen adhuc fieri ejus est in potestate nostra, ex quo talis complexio, vel ejus
            qualitas, est solum dispositio finis; sed ejus quod est tales esse vel non tales, est in
            potestate nostra: quia vel opera causant habitum, sicut in acquisitis, vel saltem sunt
            dispositiones ad habitum, sicut in infusis. Qualitas autem quae est ex naturali
            complexione, non est ad hoc quod faciat finem videri hujusmodi, sed est sicut dispositio
            ad illud: sicut patet in illis qui ex naturali complexione ad luxuriam proni sunt, quod
            non omnes delectabile venereum prosequuntur, licet eos ad hoc quodammodo naturalis
            complexio inclinet.</p>
          <p xml:id="ta-l2d25q1-d1e203">Ad sextum dicendum, quod philosophus accipit voluntarium large, non secundum quod
            dicitur a voluntate, sed secundum quod dividitur contra violentum; unde cum violentum
            sit cujus principium est extra, voluntarium erit cujus principium est intra; et inde est
            quod animalia quae moventur ex seipsis, motus voluntarios habere dicuntur, nec tamen
            electionem habent aut voluntatem, sicut philosophus ibidem ostendit; unde nec liberum
            arbitrium.</p>
          <p xml:id="ta-l2d25q1-d1e206">Ad septimum dicendum, quod animalia non apprehendunt rationem convenientis per
            collationem, sed per quemdam naturalem instinctum; et ideo animalia habent aestimationem
            sed non cognitionem; sicut etiam habent memoriam, sed non reminiscentiam, quamvis omnia
            haec partis sensitivae sint: et ideo ex determinatione naturae actus suos exercent, non
            autem ex propria determinatione agentis; unde omnia ejusdem speciei similes operationes
            faciunt, sicut omnis aranea similem facit telam, quod non esset si ex seipsis quasi per
            artem operantes sua opera disponerent: et propter hoc in eis non est liberum
            arbitrium.</p>
        </div>
        <div xml:id="ta-l2d25q1-Dd1e210" type="articulus">
          <head xml:id="ta-l2d25q1-Hd1e212">Articulus 2</head>

          <head xml:id="ta-l2d25q1-Hd1e215" type="questionTitle">Utrum liberum arbitrium possit cogi</head>

          <p xml:id="ta-l2d25q1-d1e218">Ad secundum sic proceditur. Videtur quod liberum arbitrium cogi possit. Quod enim
            immutatur ab aliquo agente, cogitur ab illo. Sed ut dicit Glossa ad Rom., Deus potest
            immutare voluntatem hominum in quodcumque voluerit. Ergo videtur quod voluntas a Deo
            cogi possit, et ita liberum arbitrium.</p>
          <p xml:id="ta-l2d25q1-d1e221">Praeterea, omne agens quod non potest aliter operari quam ab altero sibi determinatur,
            cogitur ab illo. Sed liberum arbitrium non potest aliter operari quam Deus praescivit
            vel praedestinavit. Ergo videtur quod liberum arbitrium a Deo cogatur.</p>
          <p xml:id="ta-l2d25q1-d1e224">Praeterea, virtus superior potest cogere inferiorem. Sed in ordine universi quaedam
            virtutes sunt superiores quam liberum arbitrium. Ergo ipsum cogere possunt.</p>
          <p xml:id="ta-l2d25q1-d1e228">Praeterea, intellectus est altior potentia quam voluntas. Sed intellectus cogitur in
            demonstrationibus, ut ex 5 Metaph. apparet. Ergo videtur quod etiam voluntas et liberum
            arbitrium cogi possint.</p>
          <p xml:id="ta-l2d25q1-d1e231">Praeterea, motus inferiores regulantur secundum motus superiores: quia omne quod non
            uniformiter se habet, regulatur per aliquid uniformiter se habens. Sed motus liberi
            arbitrii maxime difformiter se habent. Ergo videtur quod indigeant regulari per actiones
            uniformiter se habentes. Hujusmodi autem in natura non sunt nisi motus caeli. Ergo per
            motus siderum regulantur opera liberi arbitrii, et per eorum potentiam cogi possunt:
            quod patet ex hoc quod astrologi per cursum siderum aliqua de operationibus libero
            arbitrio subjectis praenuntiant.</p>
          <p xml:id="ta-l2d25q1-d1e234">Praeterea, omne quod vincitur ab aliquo cogitur ab illo. Sed incontinentes, qui
            ducuntur passionibus, vincuntur, ut ex 7 Ethicor. patet. Ergo videtur quod liberum
            arbitrium cogi possit.</p>
          <p xml:id="ta-l2d25q1-d1e237">Praeterea, difficilius est aliquem privare omnino suo actu quam suum actum immutare.
            Sed usus liberi arbitrii potest per violentiam impediri, ut in phreneticis patet. Ergo
            etiam videtur, quod per violentiam cogi possit ad aliquid agendum.</p>
          <p xml:id="ta-l2d25q1-d1e240">Sed contra, ut dicit Augustinus contra Tullium, quod est necessarium non est
            voluntarium. Sed liberum arbitrium in ratione sua voluntarium habet, cum sit facultas
            rationis et voluntatis. Ergo videtur quod non possit per necessitatem cogi.</p>
          <p xml:id="ta-l2d25q1-d1e243">Praeterea, quidquid cogitur, non habet dominium sui actus. Sed ex hoc liberum arbitrium
            in nobis dicitur, quod domini sumus nostrorum actuum. Ergo videtur quod hoc sit contra
            rationem liberi arbitrii quod cogatur.</p>
          <p xml:id="ta-l2d25q1-d1e247">Respondeo dicendum, quod est duplex coactio; quaedam sufficiens, quae compulsio
            vocatur; quaedam vero insufficiens, quae vocatur impulsio. Sciendum est igitur quod in
            partibus animae quaedam sunt quae compelli possunt: sed dupliciter. Quaedam enim
            compelluntur ex subjecto, sicut illae vires quae sunt organis affixae: cum enim sine
            organis operationes habere non possint, compulsis organis, ipsae virtutes prohibentur
            vel compelluntur, earum actibus violenter extortis. Quaedam vero sunt quae quidem
            subjecto non compelluntur, quia organis affixae non sunt, compelluntur tamen objecto,
            sicut intellectus; ipse enim non est actus alicujus partis corporis, ut philosophus
            dicit in 3 de anima, et tamen demonstrationis vi cogitur. Voluntas autem neque subjecto
            cogi potest, cum non sit organo affixa, neque objecto: quantumcumque enim aliquid
            ostendatur esse bonum, in potestate ejus remanet eligere illud vel non eligere. Cujus
            ratio est quia objectum intellectus est verum, objectum autem voluntatis est bonum.
            Invenitur autem aliquod verum in quo nulla falsitatis apparentia admisceri potest, ut
            patet in dignitatibus; unde intellectus non potest subterfugere quin illis assentiat.
            Similiter etiam invenitur aliquod falsum quod nullam veri apparentiam habet, ut patet in
            oppositis dignitatum; unde illi nullatenus intellectus assentire potest. Similiter etiam
            si proponatur voluntati aliquod bonum quod completam boni rationem habeat, ut ultimus
            finis, propter quem omnia appetuntur; non potest voluntas hoc non velle; unde nullus non
            potest non velle esse felix, aut velle esse miser. In his autem quae ad finem ultimum
            ordinantur, nihil invenitur adeo malum quin aliquod bonum admixtum habeat, nec aliquod
            adeo bonum quod in omnibus sufficiat: unde quantumcumque ostendatur bonum vel malum,
            semper potest adhaerere, et fugere in contrarium, ratione alterius quod in ipso est, ex
            quo accipitur, si malum est simpliciter, ut apparens bonum; et si bonum est simpliciter,
            ut apparens malum: et inde est quod in omnibus quae sub electione cadunt, voluntas
            libera manet, in hoc solo determinationem habens quod felicitatem naturaliter appetit,
            et non determinate in hoc vel illo. Quamvis autem cogi non possit, nihilominus tamen
            potest inclinari ad agendum aliquid per aliquas dispositiones et habitus ex quibus
            pronior efficitur ad eligendum alteram partem.</p>
          <p xml:id="ta-l2d25q1-d1e250">Ad primum ergo dicendum, quod Deus operatur in voluntate et in libero arbitrio secundum
            ejus exigentiam; unde etiam si voluntatem hominis in aliud mutet, nihilominus tamen hoc
            sua omnipotentia facit ut illud in quod mutatur, voluntarie velit: et ita coactionis
            ratio tollitur: alias esset contradictionis implicatio, si diceretur nolle illud in quod
            mutatur, et cogi ad illud: quia necessitas coactionis voluntati contraria est, ut in 5
            Metaph. philosophus dicit.</p>
          <p xml:id="ta-l2d25q1-d1e253">Ad secundum dicendum, quod divina praescientia necessitatem libero arbitrio non
            imponit; quamvis hoc quod praescitum est impossibile sit non evenire; et hoc quomodo
            esse possit, in 1 libro ostensum est.</p>
          <p xml:id="ta-l2d25q1-d1e256">Ad tertium dicendum, quod ad actum liberi arbitrii, nulla virtus est eo superior nisi
            Deus, quamvis forte aliqua alia virtus creata simpliciter potentior sit; unde nulla
            virtus creata liberum arbitrium cogere nec immutare potest. Deus autem potest quidem
            immutare sed non cogere, eo modo quo dicitur, non posse facere ut duo contradictoria
            sint simul.</p>
          <p xml:id="ta-l2d25q1-d1e259">Ad quartum dicendum, quod quamvis intellectus sit superior virtus quam voluntas ratione
            ordinis, quia prior est et a voluntate praesupponitur; tamen voluntas etiam quodammodo
            superior est, secundum quod imperium habet super omnes animae vires, propter hoc quod
            ejus objectum est finis; unde convenientissime in ipsa summum libertatis invenitur;
            liber enim dicitur qui causa sui est, ut in 1 Metaph. dicitur.</p>
          <p xml:id="ta-l2d25q1-d1e262">Ad quintum dicendum, quod motus caelestis se habet ad liberum arbitrium sicut inclinans
            ad aliquid agendum, inquantum ex impressione corporis caelestis relinquitur aliqua
            dispositio in corpore, secundum quam anima efficitur prona ad hanc actionem vel illam;
            sicut ex naturali complexione, quidam sunt magis proni ad unum vitium quam alii: et hoc
            modo possunt astrologi praenuntiare aliquid ex his quae ex libero arbitrio dependent,
            conjecturaliter, et non per certitudinem scientiae, quia virtutem coactivam sufficienter
            super libero arbitrio non habent corpora caelestia. Unde etiam Ptolomaeus dicit, quod
            homo sapiens dominatur astris, quia per sapientiam suam potest vitare ea ad quae astra
            disponunt. Avicenna tamen videtur velle, ut supra dictum est, quod motus voluntatis
            reducantur sicut in regulans in animas corporum caelestium: quia ponit quod animae
            inferiores sunt ex animabus superioribus; unde non est mirum si impressionem habet anima
            superior in animam inferiorem. Sed secundum fidem Catholicam hoc stare non potest, quae
            ponit animas immediate a Deo creari; unde ipse solus in voluntate operari potest, et in
            ipsam imprimere; et ideo diversitates humanae voluntatis in uniformitatem voluntatis
            divinae reducuntur, sicut in primam regulam.</p>
          <p xml:id="ta-l2d25q1-d1e266">Ad sextum dicendum, quod incontinens dicitur vinci a passionibus non quasi cogentibus,
            sed vehementer inclinantibus ad aliquid agendum.</p>
          <p xml:id="ta-l2d25q1-d1e269">Ad septimum dicendum, quod usus liberi arbitrii non impeditur per se, sed per accidens,
            inquantum scilicet ad usum liberi arbitrii requiritur usus rationis, et ad usum rationis
            requiritur usus imaginativae virtutis, qui per laesionem organi impeditur.</p>
        </div>
        <div xml:id="ta-l2d25q1-Dd1e273" type="articulus">
          <head xml:id="ta-l2d25q1-Hd1e275">Articulus 3</head>

          <head xml:id="ta-l2d25q1-Hd1e278" type="questionTitle">Utrum liberum arbitrium se extendat ad omnia opera
            humana</head>

          <p xml:id="ta-l2d25q1-d1e281">Ad tertium sic proceditur. Videtur quod liberum arbitrium non se extendat ad omnia
            opera humana. Liberum enim arbitrium cogi non potest, ut dictum est. Sed quaedam opera
            humana cogi possunt: impeditur enim homo a motu per violentiam. Ergo non omnia opera
            humana sunt liberi arbitrii.</p>
          <p xml:id="ta-l2d25q1-d1e284">Praeterea, in 1 Ethic. dicitur, quod quaedam opera humana sunt fines. Electio autem non
            est finis, ut in 3 Ethic. dicitur. Cum igitur eligere sit actus liberi arbitrii, videtur
            quod liberum arbitrium non sit omnium humanorum actuum.</p>
          <p xml:id="ta-l2d25q1-d1e287">Praeterea, omnes actus liberi arbitrii sunt in potestate nostra. Sed quidam actus sunt
            in nobis, non in potestate nostra existentes, sicut actus generativae, nutritivae et
            augmentativae. Ergo non omnes actus nostri sunt liberi arbitrii.</p>
          <p xml:id="ta-l2d25q1-d1e291">Praeterea, potentia determinata, est ad determinatos actus. Si igitur liberum arbitrium
            esset, omnium humanorum actuum non esset determinata sed universalis potentia, quod
            supra falsum esse dictum est.</p>
          <p xml:id="ta-l2d25q1-d1e294">Praeterea, illud quod est praeter voluntatem est etiam praeter liberum arbitrium, cum
            liberum arbitrium sit facultas voluntatis et rationis, ut supra dictum est. Sed, ut
            Dionysius dicit, malum est praeter voluntatem. Ergo liberum arbitrium hominum ad mala
            opera non se extendit.</p>
          <p xml:id="ta-l2d25q1-d1e297">Sed contra est quod Damascenus dicit in 2 Lib. quod homo libero arbitrio inquirit,
            eligit, impetum facit ad opus, et sic de aliis. Ergo videtur quod ad ipsum pertineant
            omnes actus humani.</p>
          <p xml:id="ta-l2d25q1-d1e300">Praeterea, ut supra dictum est, liberum arbitrium est voluntas. Sed omnes actus humani
            sunt voluntarii. Ergo sunt etiam liberi arbitrii.</p>
          <p xml:id="ta-l2d25q1-d1e303">Respondeo dicendum, quod actus alicujus potentiae vel habitus potest esse dupliciter:
            vel quia elicit ipsum, vel quia imperat eum. Ille autem actus proprie a potentia elici
            dicitur qui immediate ab ipsa potentia procedit, sicut ab intellectu intelligere: et hoc
            modo non omnes actus humani sunt liberi arbitrii; sed proprius actus ejus est eligere,
            ut supra dictum est. Sed per imperium voluntatis et liberi arbitrii moventur etiam aliae
            potentiae in suos actus; unde virtus appetitiva dicitur movens, quia imperat motum; et
            virtus motiva affixa musculis et nervis, quia exequitur: et per modum istum omnes actus
            humani sunt liberi arbitrii, quia ab ipso imperati, sed non eliciti.</p>
          <p xml:id="ta-l2d25q1-d1e306">Ad primum ergo dicendum, quod liberum arbitrium non potest cogi in suo actu proprio,
            qui est eligere; sed tamen potest cogi in aliquibus actibus imperatis ab ipso propter
            coactionem virtutum exequentium.</p>
          <p xml:id="ta-l2d25q1-d1e310">Ad secundum dicendum, quod illud quod est finis respectu quorumdam, potest esse etiam
            ordinatum ad ulteriorem finem, nisi sit ultimus finis. Nulla autem operatio humana est
            finis ultimus nisi per accidens, inquantum scilicet fini ultimo conjungit: et ideo
            omnium operationum humanarum potest esse electio, non quidem inquantum sunt finis, sed
            inquantum sunt ad finem: quamvis enim vincere sit finis militaris potentiae, ordinatur
            tamen ad ulteriorem finem; unde sub electione cadere potest.</p>
          <p xml:id="ta-l2d25q1-d1e313">Ad tertium dicendum, quod homo ex hoc dicitur homo quod rationem habet; unde illi
            tantum actus dicuntur actus humani qui sunt virium rationalium vel per essentiam, vel
            per participationem, sicut actus concupiscibilis et irascibilis. Virtutes autem
            nutritivae partis nullo modo rationem participant, ut in 1 Ethic. dicitur; unde earum
            actus operationes humanae non dicuntur.</p>
          <p xml:id="ta-l2d25q1-d1e316">Ad quartum dicendum, quod ratio illa sequeretur, si omnia opera humana essent liberi
            arbitrii quasi elicita ab ipso; quod non est verum, ut dictum est; unde non sequitur
            quod sit universalis potentia.</p>
          <p xml:id="ta-l2d25q1-d1e319">Ad quintum dicendum, quod malum in eo quod malum est, praeter voluntatem est; sed
            operatio humana, inquantum apparet bona, sub voluntate cadere potest; et ita potest esse
            ejus electio et libero arbitrio subjacere.</p>
        </div>
        <div xml:id="ta-l2d25q1-Dd1e324" type="articulus">
          <head xml:id="ta-l2d25q1-Hd1e326">Articulus 4</head>

          <head xml:id="ta-l2d25q1-Hd1e329" type="questionTitle">Utrum libertas arbitrii augeatur vel minuatur</head>

          <p xml:id="ta-l2d25q1-d1e332">Ad quartum sic proceditur. Videtur quod libertas arbitrii non augeatur neque minuatur.
            Illud enim quod pertinet ad rationem potentiae, non variatur per actus vel habitus; cum
            priora a posterioribus non varientur, sed eis subjaceant. Sed libertas pertinet ad
            rationem potentiae, quae liberum arbitrium dicitur. Ergo non potest per actus vel
            habitus virtutis aut vitii augeri et minui.</p>
          <p xml:id="ta-l2d25q1-d1e335">Praeterea, illud quod sequitur naturam aliquam, aequaliter invenitur in omnibus
            habentibus naturam illam. Sed liberum arbitrium consequitur naturam intellectivam, ut
            dictum est. Ergo in eis non augetur nec minuitur.</p>
          <p xml:id="ta-l2d25q1-d1e338">Praeterea, liberum arbitrium dicitur ex eo quod cogi non potest. Sed negationes non
            recipiunt magis et minus in diversis, nec in eodem secundum diversos status. Ergo et
            cetera.</p>
          <p xml:id="ta-l2d25q1-d1e342">Praeterea, illud quod est fortius, non vincitur nec in servitutem deducitur ab eo quod
            est debilius. Sed liberum arbitrium est fortius quam sint passiones peccati, quia eis
            resistere potest, et sibi subjugare. Ergo videtur quod non minuatur liberum arbitrium
            per servitutem peccati.</p>
          <p xml:id="ta-l2d25q1-d1e345">Praeterea, in illud quod quilibet per se potest, unus non est altero liberior. Sed in
            malum quilibet per se potest, et in gratia et sine gratia. Ergo videtur quod liberum
            arbitrium alicujus non sit liberius ad malum quam alterius; et ita videtur quod liberum
            arbitrium non augeatur vel minuatur.</p>
          <p xml:id="ta-l2d25q1-d1e348">Sed contra est quod dicitur ad Roman. 7, 19: <quote xml:id="ta-l2d25q1-Qd1e350">non quod volo bonum, hoc
              ago</quote>. Hoc autem in persona hominis damnati dicitur, ut una Glossa exponit. Cum
            ergo in statu innocentiae nihil ad bonum impediret, videtur quod liberum arbitrium
            augeatur et minuatur.</p>
          <p xml:id="ta-l2d25q1-d1e354">Praeterea, non redimitur nisi quod in servitute fuit. Sed per sanguinem Christi de
            peccato redempti sumus, ut 1 Petri, 1, dicitur. Ergo per peccatum in servitutem
            trahimur, et ita libertas minuitur.</p>
          <p xml:id="ta-l2d25q1-d1e357">Respondeo dicendum, quod liberum arbitrium dicitur ex eo quod cogi non potest. Coactio
            autem, ut prius dictum est, est duplex: una compellens, et alia inducens vel impellens.
            Hoc autem est naturale et essentiale libero arbitrio ut sufficienter non cogatur
            coactione compellente, et hoc sequitur ipsum in quolibet statu; unde non augetur talis
            libertas nec diminuitur per se, sed per accidens tantum. Omnis enim proprietas quae
            consequitur naturam aliquam, quanto natura illa nobilius invenitur in aliquo, tanto
            etiam proprietas illa perfectius participatur ab eo, secundum quem modum homo dicitur
            minus intelligens quam Angelus; et ita etiam libertas a necessaria coactione nobilius
            invenitur in Deo quam in Angelo, et in uno Angelo quam in alio, et in Angelo quam in
            homine. Libertas autem illa quae est ab impellentibus et disponentibus in unam partem,
            augetur et minuitur, et acquiritur et amittitur, secundum quod illa disponentia augentur
            et minuuntur, et acquiruntur vel amittuntur; unde libertas talis per se etiam augetur et
            minuitur in homine secundum diversos status.</p>
          <p xml:id="ta-l2d25q1-d1e360">Ad primum ergo dicendum, quod libertas a necessitate est quae consequitur naturam
            potentiae; et ideo per actus et habitus non variatur: sed libertas a disponentibus,
            sequitur habitum et actum; et ideo secundum diversitatem actuum et habituum
            variatur.</p>
          <p xml:id="ta-l2d25q1-d1e364">Ad secundum dicendum, quod in quibus invenitur natura una aequaliter, invenitur etiam
            aequaliter illud quod consequitur naturam illam. Sed natura intellectiva non invenitur
            aequaliter in Deo, Angelo et homine. Unde nec etiam libertas a coactione aequaliter in
            omnibus est.</p>
          <p xml:id="ta-l2d25q1-d1e367">Ad tertium dicendum, quod quamvis negatio per se non recipiat magis ac minus, tamen per
            accidens intenditur et remittitur, scilicet per intensionem et remissionem suae causae;
            sicut dicuntur majores tenebrae, quanto est majus obstaculum lucis; unde etiam secundum
            quod causa libertatis, quae est natura intellectiva, invenitur nobilior et minus
            nobilis, secundum hoc etiam ipsa libertas intenditur quodammodo et remittitur.</p>
          <p xml:id="ta-l2d25q1-d1e370">Ad quartum dicendum, quod liberum arbitrium nunquam ita vincitur aut servituti
            subjicitur passionibus peccati, ut ad peccandum compellatur, quia jam sibi in peccatum
            non imputaretur; sed dicitur esse subjectum peccato, inquantum ex peccato inclinatur ad
            peccandum sicut a disponente, non sicut a compellente.</p>
          <p xml:id="ta-l2d25q1-d1e373">Ad quintum dicendum, quod quamvis quilibet per se possit in malum, non tamen potest
            quilibet eodem modo malum facere sicut ille qui habet habitum malitiae: unicuique enim
            habenti habitum est delectabilis operatio quae est secundum habitum illum: et ideo illi
            qui habent habitus corruptos, opera abominabilia delectabiliter et sine abominatione
            exercent: et ideo libere illud facere dicuntur, inquantum per habitum corruptum
            reprimitur contradictio rationis, ratione obtenebrata: quod non potest esse in illis qui
            talibus habitibus carent: et ideo dicit philosophus in 5 Ethic., quod justus non potest
            statim facere opera injustitiae, sicut injustus facit.</p>
        </div>
        <div xml:id="ta-l2d25q1-Dd1e377" type="articulus">
          <head xml:id="ta-l2d25q1-Hd1e379">Articulus 5</head>

          <head xml:id="ta-l2d25q1-Hd1e382" type="questionTitle">Utrum liberum arbitrium distinguatur tripliciter</head>

          <p xml:id="ta-l2d25q1-d1e385">Ad quintum sic proceditur. Videtur quod inconvenienter distinguatur liberum arbitrium
            tripliciter. Secundum enim diversos status libertas arbitrii variatur. Status autem
            hominis quatuor in littera assignantur. Ergo et quatuor libertates arbitrii distingui
            debent.</p>
          <p xml:id="ta-l2d25q1-d1e388">Praeterea, plus differt peccatum a justitia quam peccatum a miseria; cum prima se
            habeant ut opposita, secunda ut causa et effectus. Si ergo assignatur alia libertas a
            peccato et a miseria, multo fortius debet distingui etiam alia libertas a peccato et a
            justitia.</p>
          <p xml:id="ta-l2d25q1-d1e391">Praeterea, Anselmus dicit, quod posse peccare neque est libertas neque pars libertatis.
            Sed libertas a justitia est secundum hoc quod est posse peccare. Ergo videtur quod
            inconvenienter libertatem talem assignet.</p>
          <p xml:id="ta-l2d25q1-d1e395">Praeterea, sicut differt peccatum et justitia, sic differt gloria et miseria. Si ergo
            contra libertatem a peccato ponit libertatem a justitia, videtur quod etiam contra
            libertatem a miseria deberet ponere libertatem a gloria.</p>
          <p xml:id="ta-l2d25q1-d1e398">Praeterea, necessitas, quaedam miseria est. Sed pars non debet dividi contra totum.
            Ergo inconvenienter libertatem a necessitate dividit contra libertatem a miseria.</p>
          <p xml:id="ta-l2d25q1-d1e401">Praeterea, Bernardus, distinguit triplicem libertatem, scilicet libertatem arbitrii,
            libertatem consilii, et complaciti. Cum igitur horum Magister mentionem non faciat,
            videtur insufficiens in libertatis distinctione.</p>
          <p xml:id="ta-l2d25q1-d1e404">Respondeo dicendum, quod libertas in sui ratione negationem coactionis includit. Omnis
            autem privatio distinguitur secundum ea quae privantur; unde secundum ea quae cogere
            possunt vel impedire, oportet libertatis distinctionem sumi. Ut autem prius dictum est,
            duplex est coactio: quaedam perfecta, quae quidem simpliciter coactio dici potest; et
            quaedam est imperfecta, quae potius impulsio quam coactio dicitur. Si ergo consideretur
            libertas secundum quod removetur perfecta coactio, sic erit libertas a coactione et
            necessitate; quae quidem per se et semper liberum arbitrium sequitur; unde in littera
            dicitur, quod in omnibus invenitur, sine qua peccatum imputari non posset. Si autem
            dicatur libertas per remotionem impellentis seu impedientis, hoc est dupliciter: quia
            hoc quod impellit liberum arbitrium aut impedit, vel facit hoc per se, sicut habitus et
            dispositiones, quae fiunt in ipsa anima, et sic est libertas a peccato: vel per
            accidens, sicut impotentiae vel poenalitates, quae sunt ex parte corporis, usum liberi
            arbitrii impedientes; et sic est libertas a miseria.</p>
          <p xml:id="ta-l2d25q1-d1e407">Ad primum ergo dicendum, quod libertates non distinguuntur secundum diversos status
            hominis, cum una libertas in diversis statibus participetur. Libertas enim a necessitate
            omnibus statibus communis est. Libertas autem a peccato est tribus statibus communis,
            scilicet primo statui innocentiae, et tertio qui est post reparationem gratiae, et
            quarto qui est in gloria; tamen secundum magis et minus, sicut in littera designatur.
            Libertas autem a miseria duobus statibus communis est, scilicet statui innocentiae, et
            statui gloriae.</p>
          <p xml:id="ta-l2d25q1-d1e410">Ad secundum dicendum, quod liberum arbitrium quamvis possit in bonum et in malum, tamen
            per se in bonum ordinatum est: et ideo illud quod impedit ipsum a bono, simpliciter
            impeditivum ipsius est, et corruptivum; et propter hoc libertas ab eo quod impedit a
            bono, simpliciter libertas dicitur, quae est libertas a peccato; quod autem impedit
            illud a malo, quod corruptio ejus est, non est impeditivum ejus nisi secundum quid;
            sicut etiam cum corrumpitur ignorantia in homine, dicitur corruptio secundum quid. Hoc
            autem quod a peccato impedit, est justitiae rectitudo in ratione existens: et inde est
            quod libertas a justitia non est libertas simpliciter, sed secundum quid: et ideo inter
            principales partes libertatis assignari non debet; sed tamen reducitur ad illam
            libertatem quae est a peccato, propter similitudinem in modo; sicut enim peccatum per se
            impedit a bono per modum habitus vel dispositionis; ita etiam justitia impedit a
            malo.</p>
          <p xml:id="ta-l2d25q1-d1e414">Ad tertium dicendum, quod non est libertas simpliciter, ut dictum est, libertas a
            justitia, sed secundum quid; et propter hoc etiam non computatur inter partes
            principales, sed quasi per consequens reducitur ad alteram libertatum, ut dictum
            est.</p>
          <p xml:id="ta-l2d25q1-d1e417">Ad quartum dicendum, quod de ratione beatitudinis vel gloriae est ut aliquis omnia
            habeat quae vult, et nihil mali velit, ut dicit Augustinus; et ideo gloria in nullo
            impedit usum liberi arbitrii; et propter hoc non assignatur aliqua libertas a gloria:
            nulla enim voluntas miseriam quaerit et gloriam fugit, cum omnes naturaliter beati esse
            velint.</p>
          <p xml:id="ta-l2d25q1-d1e420">Ad quintum dicendum, quod coactionem illam quae per libertatem necessitatis excluditur
            miseria non includit, eo quod nunquam ad tantam miseriam devenitur ut liberum arbitrium
            cogi possit: et ideo non est inconveniens, si libertas a necessitate contra libertatem a
            miseria distinguatur.</p>
          <p xml:id="ta-l2d25q1-d1e423">Ad sextum dicendum, quod Magister, ut ex dictis patet, distinguit liberum arbitrium
            secundum ea a quibus est libertas; et haec est per se divisio ejus, ut dictum est.
            Bernardus autem distinguit libertatem secundum terminum ad quem; et hoc est illud quod
            sub electione cadit. Cum igitur nihil cadat sub electione nisi secundum quod habet
            aliquam rationem boni, secundum diversos gradus bonitatis in humanis actibus diversas
            libertates distinguit. Est enim aliquid in humanis actibus quod est licitum, quia nulla
            lege prohibetur: et respectu hujusmodi dicit libertatem arbitrii, quia in judicio nostro
            consistit, utrum hoc sequamur vel non. Ulterius est aliquid quod non tantum est licitum,
            sed etiam utile est; quia omnia licent, sed non omnia expediunt, ut apostolus ait: et
            secundum hoc assignat libertatem consilii, quia consilium est de meliori bono, quod est
            expediens ad salutem. Est etiam aliquid quod delectat, et respectu hujusmodi assignat
            libertatem complaciti; unde dicit, quod <!-- possibel quote here -->libertas arbitrii
            discernere habet quid liceat, libertas autem consilii probare quid expediat, libertas
            autem complaciti experiri quid libeat.</p>
        </div>
        <div xml:id="ta-l2d25q1-Dd1e429">
          <head xml:id="ta-l2d25q1-Hd1e431">Expositio textus</head>
          <p xml:id="ta-l2d25q1-d1e434">
            <!-- possible quote here -->Quod philosophi definientes dixerunt liberum de voluntate
            judicium. Sciendum, quod illa non est vera definitio, sed quaedam notificatio; unde
            large definitionem sumit. Differt autem a praedicta superius assignata; quia illa data
            est secundum hoc ad quod est liberum arbitrium, quia scilicet in bonum et malum; haec
            autem datur secundum libertatis causam. Inde cum dicitur: <quote xml:id="ta-l2d25q1-Qd1e438">liberum de voluntate
              judicium</quote>; haec praepositio de libertatis causam notat: quia voluntas, ut prius
            dictum est, totius libertatis finis est. <quote xml:id="ta-l2d25q1-Qd1e441">Et quidem secundum praedictam
              assignationem in his tantum videtur esse liberum arbitrium qui voluntatem mutare et in
              contraria possunt deflectere</quote>; non secundum illam philosophorum, quam ponunt
            secundum suam expositionem, quam addit dicens, quod <quote xml:id="ta-l2d25q1-Qd1e444">liberum est ad
              utrumlibet</quote>; sed secundum illam quam supra ex verbis Augustini accipit.
              <quote xml:id="ta-l2d25q1-Qd1e447">Non potest non peccare: ante reparationem etiam mortaliter, post reparationem
              vero saltem venialiter</quote>. Intelligendum est quantum ad praesens pertinet quia de
            hoc infra quaeretur non peccare, idest non in peccato esse, sicut etiam videre
            dupliciter sumitur, pro habere visum, et pro uti visu. <quote xml:id="ta-l2d25q1-Qd1e451">Corrupta est ergo libertas
              arbitrii per peccatum, et ex parte perdita</quote>. Corruptam dicit propter libertatem
            a necessitate, quae naturalis est, sicut etiam alia bona naturalia per peccatum
            corrumpuntur, licet semper maneant; perditam vero ostendit propter libertatem a peccato,
            quae quidem ex toto, adveniente peccato, tollitur, sicut et alia innocentiae et gratiae
            bona. <quote xml:id="ta-l2d25q1-Qd1e454">Hic quaeri potest, utrum haec libertas qua quis liber est ad malum, sit
              libertas arbitrii</quote>. Sciendum est, quod si libertas dicat facultatem ipsius
            potentiae, sic eadem est libertas arbitrii et a peccato et a justitia; quae quidem per
            illa, sicut per quosdam habitus, disponitur. Si autem dicat facultatem habitus, tunc
            alia libertas est a peccato et a justitia, et utraque superadditur libertati arbitrii,
            sicut habitus potentiae. Unde secundum aliquid utraque opinio verum dicit.
              <quote xml:id="ta-l2d25q1-Qd1e457">Liberius est ad malum, quod per se potest, quam ad bonum, quod, nisi gratia
              liberetur et adjuvetur, non potest</quote>. Videtur hoc esse falsum: quia, ut dictum
            est, ad malum non est libertas, nisi secundum quid; et quod est simpliciter, est magis
            eo quod est secundum quid. Et dicendum, quod haec comparatio non attenditur secundum
            proprietatem libertatis; quia libertas ad bonum magis est libertas quam libertas ad
            malum: sed attenditur secundum sufficientiam liberi arbitrii, quod quidem per se in
            quodlibet malum potest, non autem in quodlibet bonum.</p>
        </div>


      </div>
    </body>
  </text>
</TEI>