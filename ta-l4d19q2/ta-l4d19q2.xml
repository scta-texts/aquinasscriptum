<?xml version="1.0" encoding="UTF-8"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://relaxng.org/ns/structure/1.0"?><?xml-model href="https://bitbucket.org/lombardpress/lombardpress-schema/raw/master/LombardPressODD.rng" type="application/xml" schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Liber IV, Distinctio 19, Quaestio 2</title>
        <author>Thomas Aquinas</author>
        <editor/>
        <respStmt>
          <name>Jeffrey C. Witt</name>
          <resp>TEI Encoder</resp>
        </respStmt>
      </titleStmt>
      <editionStmt>
        <edition n="0.0.0-dev">
          <title>Liber IV, Distinctio 19, Quaestio 2</title>
          <date when="2016-03-19">March 19, 2016</date>
        </edition>
      </editionStmt>
      <publicationStmt>
        <publisher/>
        <pubPlace/>
        <availability status="free">
          <p>Public Domain</p>
        </availability>
        <date when="2016-03-19">March 19, 2016</date>
      </publicationStmt>
      <sourceDesc>
        <listWit>
          <witness>1856 editum</witness>
          <witness xml:id="G" n="ghent567">Ghent, Belgium, Ghent University Library, 567</witness>
        </listWit>
      </sourceDesc>
    </fileDesc>
    <revisionDesc status="draft">
      <listChange>
        <change when="2015-09-06" who="#JW" status="draft" n="0.0.0-dev">
          <note type="validating-schema">lbp-0.0.1</note>
        </change>
      </listChange>
    </revisionDesc>
  </teiHeader>
  <text xml:lang="la">
    <front>
      







      <div xml:id="starts-on">
        <cb ed="#G" n="353a"/>
      </div>
    </front>
    <body>
      <div xml:id="ta-l4d19q2">
        <head xml:id="ta-l4d19q2-Hd1e97">Quaestio 2</head>
        <div xml:id="ta-l4d19q2-Dd1e100">
          <head xml:id="ta-l4d19q2-Hd1e102">Prooemium</head>
          <p xml:id="ta-l4d19q2-d1e105">Deinde quaeritur de correptione fraterna; et circa hoc quaeruntur tria: 1 quid sit; 2
            cujus sit; 3 de modo et ordine ipsius.</p>
        </div>
        <div xml:id="ta-l4d19q2-Dd1e109" type="articulus">
          <head xml:id="ta-l4d19q2-Hd1e111">Articulus 1</head>

          <head xml:id="ta-l4d19q2-Hd1e114" type="question-title">Utrum male assignetur quaedam definitio de correptione
            fraterna</head>

          <p xml:id="ta-l4d19q2-d1e117">Ad primum sic proceditur. Videtur quod male assignetur quaedam definitio de correptione
            fraterna: <quote xml:id="ta-l4d19q2-Qd1e119">correptio fraterna est admonitio fratris de emendatione delictorum
              fraterna caritate</quote>. Admonere enim videtur esse idem quod ad mentem reducere; et
            sic non est nisi oblitorum. Sed correptio fraterna non est tantum de peccatis oblitis.
            Ergo male ponitur in definitione ejus <quote xml:id="ta-l4d19q2-Qd1e122">admonitio</quote>.</p>
          <p xml:id="ta-l4d19q2-d1e126">Praeterea, correptio quamdam violentiam sonat; quia idem videtur esse corripere quod
            simul rapere. Ergo cum admonitio in quamdam lenitatem sonet, videtur quod correptio non
            sit admonitio.</p>
          <p xml:id="ta-l4d19q2-d1e129">Praeterea, ejus videtur esse correptio cujus est corrigere. Sed hoc est solius Dei; cum
            corrigere dicatur simul regere, quod solius Dei est, ut patet Prov. 16, 1 et 9:
              <quote xml:id="ta-l4d19q2-Qd1e131">hominis est praeparare animam (...) et Dei est dirigere gressus suos</quote>.
            Ergo non debuit dicere, quod sit <quote xml:id="ta-l4d19q2-Qd1e134">fratris</quote>.</p>
          <p xml:id="ta-l4d19q2-d1e139">Praeterea, admonitio videtur pertinere ad aliquid faciendum vel evitandum. Sed
            emendatio delictorum pertinet ad aliquid factum jam, vel omissum. Ergo videtur quod
            correptio non possit esse <quote xml:id="ta-l4d19q2-Qd1e141">de emendatione admonitio</quote>.</p>
          <p xml:id="ta-l4d19q2-d1e145">Praeterea, quae graviora sunt, magis indigent emendatione. Sed transgressiones sunt
            graviores omissionibus, in genere loquendo. Cum ergo nomine delicti importetur omissio,
            nomine autem peccati transgressio, ut in 2 Lib., distin. 42, dictum est, videtur quod
            magis debeat dici de emendatione peccatorum quam delictorum.</p>
          <p xml:id="ta-l4d19q2-d1e148">Praeterea, fraterna correptio videtur esse opus justitiae, ut patet secundum Glossam
            Rabani Matth. 18, super illud: <quote xml:id="ta-l4d19q2-Qd1e150">si peccaverit in te</quote> etc.: dicit enim:
              <quote xml:id="ta-l4d19q2-Qd1e153">peccantem zelo justitiae corrigamus, et poenitenti viscera misericordiae
              pandamus</quote>. Ergo deberet dicere: ex justitia procedens, magis quam ex
            caritate.</p>
          <p xml:id="ta-l4d19q2-d1e157">Respondeo dicendum: ad hoc quod homo recte gradiatur in via salutis, tria sunt ei
            impendenda ab eo qui ipsius curam gerit. Primo ut in finem rectum ordinetur; et quantum
            ad hoc dicitur superior inferiorem sibi commissum dirigere. Secundo ut ei cautelam
            adhibeat, ne a via ad finem ducente discedat; et quantum ad hoc dicitur eum regere.
            Tertio ut si contingat eum discedere, quod ad viam rectam reducat; et quantum ad hoc
            dicitur ipsum corrigere: quandoque quidem ut rectitudo justitiae fiat ab eo, quando
            scilicet ille qui deliquerat, emendatur, ex cura sibi impensa; quandoque autem ut
            rectitudo justitiae de eo fiat per poenas inflictas, etiam si ille non corrigatur ex
            parte sua. Sed aliquis a via rectitudinis discedens, dupliciter potest ad viam
            rectitudinis reduci, secundum philosophum in 10 Eth. Uno modo per timorem turpis, aut
            odium ipsius; ut cum quis turpitudinem peccati abominatur, et confusionem exinde
            consequentem. Alio modo per timorem et odium tristis; sicut cum quis propter poenas
            illatas pro peccatis, vel quas timet inferri, resilit a peccato. Et quia iste secundus
            modus est cum quadam violentia, ideo correctio dicitur, quasi usque ad rectitudinem
            perducens. Sed primus modus proprie dicitur correptio. Illa enim rapi dicuntur quae
            subito auferuntur; unde etiam syllaba corripi dicitur, quae raptim et quasi subito
            pronuntiatur. Et propter hoc quando homo ex hoc solum quod ei turpitudo peccati
            ostenditur, et ad meliora quis eum hortatur, ipse per se ad viam rectitudinis
            revertitur, corrigi dicitur. Ex quo patet quod secundus modus solis praelatis competit,
            quorum verba vim coactivam habent per inflictionem poenarum; sed primus modus
            praelationis ordinem non requirit: quamvis etiam praelationis ordo ipsum requirat: quia
            secundus modus adhiberi non debet, nisi ubi primus locum non habet, etiam a praelatis.
            Et ideo correptio, quando praeter ordinem praelationis fit, vocatur fraterna, quae in
            praedicta assignatione notificatur per tria, quae ibi ponuntur: scilicet actus ipse, cum
            dicit: <quote xml:id="ta-l4d19q2-Qd1e159">admonitio fratris</quote>: finis cum dicit: <quote xml:id="ta-l4d19q2-Qd1e162">de emendatione
              delictorum</quote>: principium cum dicit: <quote xml:id="ta-l4d19q2-Qd1e165">fraterna caritate
            procedens</quote>.</p>
          <p xml:id="ta-l4d19q2-d1e169">Ad primum ergo dicendum, quod aliquis potest reduci ad mentem suam dupliciter. Uno modo
            quantum ad cognitionem speculativam; alio modo quantum ad cognitionem practicam, quae
            per ignorantiam electionis intercipitur: et sic dupliciter aliquis ad mentem reducitur.
            Uno modo cum coactione quadam: vel factis, sicut cum quis punitur; vel verbis habentibus
            vim coactivam, sicut cum aliquid alicui praecipitur: et hoc ad corrigendum pertinet.
            Alio modo per verba tantum quae vim coactivam non habent; et talia verba admonitoria
            dicuntur; et ideo, cum hic modus ad corripientem pertineat, correptio nihil est aliud
            quam admonitio; et ejusdem potentiae actus est admonitio cujus est imperium.</p>
          <p xml:id="ta-l4d19q2-d1e172">Ad secundum dicendum, quod corripere dicitur a rapiendo quantum ad hoc quod statim et
            subito rapina exercetur; non autem inquantum rapina habet aliquam violentiam, nisi
            quantum ad hoc quod corripiens a sua voluntate qua peccavit, avertere peccantem nititur;
            et sic aliquid est ibi simile violentiae, secundum quod id quod est contrarium
            voluntati, violentum dicitur.</p>
          <p xml:id="ta-l4d19q2-d1e176">Ad tertium dicendum, quod jam ex dictis patet quod alicujus potest esse corripere cujus
            non est corrigere; sed omnis cujus est corrigere, etiam est dirigere, si quidem dirigere
            importet solum ordinationem alicujus in finem; si autem importet perductionem ad finem,
            sic solius Dei est; quia ejus solius est impedimenta auferre, ut aliquis ad finem non
            impeditus perveniat.</p>
          <p xml:id="ta-l4d19q2-d1e179">Ad quartum dicendum, quod de peccato praeterito potest esse aliquis actus praesens vel
            futurus: et ideo quamvis emendatio sit de peccato praeterito, non tamen ipsa admonitio
            aliquando potest esse facienda ad hoc; et ideo de ipsa emendatione potest esse
            admonitio, ut dicatur emendatio reversio peccatoris ad statum rectae operationis, quae
            est correptionis finis.</p>
          <p xml:id="ta-l4d19q2-d1e182">Ad quintum dicendum, quod nullus movetur ex odio vel timore turpis, nisi ille cui jam
            inest aliqualiter voluntas pulchri et boni; et ideo, cum correptio procedat ex hac via,
            ut dictum est, proprie illi competit ut corripiatur qui habet propositum boni, a quo
            tamen vel propter ignorantiam vel propter aliquam desidiam avertitur; et ideo magis
            proprie respicit omissionem, quae etiam in ipsa transgressione considerari potest, quam
            transgressionis perversitatem; et propter hoc convenientius dicitur delictorum quam
            peccatorum.</p>
          <p xml:id="ta-l4d19q2-d1e185">Ad sextum dicendum, quod in hoc quod aliquis peccat, laeditur justitia, et laeditur
            peccans; et, secundum hoc, ille qui peccantem arguit, ad duo potest attendere; scilicet
            ad laesionem justitiae (sed hoc proprie est ejus cui commissa est custodia justitiae,
            quae est commune bonum, scilicet praelati, qui est persona publica); et iterum ad
            laesionem peccantis; et hoc est proprie ejus cui competit defectibus ejus subvenire. Et
            quia hoc est proprium amicitiae, quae, secundum philosophum in 9 Ethic., magis subvenire
            facit amico in damnis virtutum quam in damnis exteriorum rerum; ideo directe pertinet ad
            caritatem: unde quamvis correctio sit actus justitiae, tamen correptio est actus
            caritatis, sive misericordiae. Quia tamen bonum privatum debet ad bonum publicum
            ordinari sicut ad finem, ideo etiam corripiens ex caritate ad laesionem justitiae aliquo
            modo respicit; et secundum hoc intelligenda est Glossa inducta.</p>
        </div>
        <div xml:id="ta-l4d19q2-Dd1e189" type="articulus">
          <head xml:id="ta-l4d19q2-Hd1e191">Articulus 2</head>

          <head xml:id="ta-l4d19q2-Hd1e194" type="question-title">Utrum quilibet ex praecepto ad correptionem fraternam
            teneatur</head>

          <div xml:id="ta-l4d19q2-Dd1e197">
            <head xml:id="ta-l4d19q2-Hd1e199">Quaestiuncula 1</head>
            <p xml:id="ta-l4d19q2-d1e202">Ad secundum sic proceditur. Videtur quod non quilibet ex praecepto ad correptionem
              fraternam teneatur. Dicit enim Hieronymus: <quote xml:id="ta-l4d19q2-Qd1e204">sacerdotes studeant illud
                evangelicum implere: si peccaverit in te frater tuus</quote> et cetera. Ergo videtur
              quod soli sacerdotes ad hoc teneantur.</p>
            <p xml:id="ta-l4d19q2-d1e208">Praeterea, quicumque aliquem corripit, curam illius gerit. Sed soli praelati tenentur
              ex praecepto curam de subditis habere. Ergo soli ipsi tenentur ex praecepto ad
              corripiendum.</p>
            <p xml:id="ta-l4d19q2-d1e211">Praeterea, ad praecepta obligatur aliquis semper; ad consilia autem, non nisi in
              aliquo casu speciali. Sed ad corripiendum non obligatur aliquis nisi in casu
              necessitatis; alias oporteret hominem omnia negotia sua dimittere, et correptioni
              insistere, cum quotidie corripiendi occurrant. Ergo correptio fraterna non cadit sub
              praecepto, sed sub consilio.</p>
            <p xml:id="ta-l4d19q2-d1e214">Praeterea, homo propter votum religionis non absolvitur a praeceptis Dei. Si ergo
              homo quilibet ex praecepto teneretur fratrem corripere, videtur quod religiosi
              deberent de claustro suo exire ad corripiendum saeculares delinquentes; quod falsum
              est, quia sic religionis observantia periret.</p>
            <p xml:id="ta-l4d19q2-d1e218">Praeterea, homo non debet excitare sibi odium proximi; quia Gregorius dicit:
                <quote xml:id="ta-l4d19q2-Qd1e220">non est timendum ne is qui arguitur contumelias inferat; sed timendum ne
                tractus ad odium deterior fiat</quote>. Sed frequenter ex correptione odium
              generatur, quia veritas odium parit. Ergo non tenetur homo ad corripiendum.</p>
            <p xml:id="ta-l4d19q2-d1e224">Praeterea, ibi debet homo corripere ubi habet arbitrium; sicut dicit Glossa, super
              illud: <quote xml:id="ta-l4d19q2-Qd1e226">si peccaverit in te</quote> etc.: <quote xml:id="ta-l4d19q2-Qd1e229">si enim in Deum peccavit, non
                est nostri arbitrii</quote>. Cum ergo omne peccatum sit in Deum, non possumus de
              peccato corripere.</p>
            <p xml:id="ta-l4d19q2-d1e233">Sed contra, super illud Matth. 18: <quote xml:id="ta-l4d19q2-Qd1e235">si peccaverit in te</quote> etc., dicit
              Glossa: <quote xml:id="ta-l4d19q2-Qd1e238">ita peccat qui fratrem suum peccare videt, et tacet, sicut qui
                poenitenti non indulget</quote>. Sed ad indulgendum peccanti omnes ex praecepto
              caritatis tenentur. Ergo et ad corripiendum delinquentes.</p>
            <p xml:id="ta-l4d19q2-d1e242">Praeterea, eleemosynae spirituales sunt magis necessariae quam corporales. Sed
              eleemosyna corporalis est sub praecepto; ut supra, dist. 15, qu. 1, art. 1,
              quaestiunc. 4, dictum est. Ergo et correptio peccantium, cum sit spiritualis
              eleemosyna, ut ibi dictum est.</p>

          </div>
          <div xml:id="ta-l4d19q2-Dd1e246">
            <head xml:id="ta-l4d19q2-Hd1e248">Quaestiuncula 2</head>
            <p xml:id="ta-l4d19q2-d1e251">Ulterius. Videtur quod peccator corripiens non peccet. 1 Joan. 1, 8: <quote xml:id="ta-l4d19q2-Qd1e253">si
                dixerimus quod peccatum non habemus, nos ipsos seducimus</quote>. Si ergo peccatoris
              non est corripere, nullus poterit alterum corripere.</p>
            <p xml:id="ta-l4d19q2-d1e257">Praeterea, nullus propter peccatum excusatur ab observatione praecepti. Ergo peccator
              tenetur ad corripiendum, cum sit in praecepto; et si non corripiat, peccat. Si ergo
              peccando corriperet, esset perplexus; quod est inconveniens.</p>
            <p xml:id="ta-l4d19q2-d1e260">Praeterea, eleemosyna corporalis est minus necessaria quam spiritualis. Sed peccator
              dans eleemosynam corporalem, non peccat. Ergo nec corripiendo; cum correptio sit
              spiritualis eleemosyna, ut dictum est.</p>
            <p xml:id="ta-l4d19q2-d1e263">Praeterea, majus est docere sacram Scripturam quam aliquem singulariter admonere;
              quia hoc cujuslibet est, sed non illud. Sed, ut quidam dicunt, docens sacram
              Scripturam non peccat, quamvis in peccato existat. Ergo multo minus corripiens ex
              caritate fratrem, peccat, quamvis ipse in peccato existat.</p>
            <p xml:id="ta-l4d19q2-d1e267">Sed contra, quicumque aliquem corripit, quodammodo ipsum judicat. Sed qui judicat in
              altero quod commisit, seipsum condemnat, ut patet Rom. 2. Ergo peccator corripiendo
              alterum peccat.</p>
            <p xml:id="ta-l4d19q2-d1e270">Praeterea, philosophus dicit in 10 Ethic., quod sermones qui sunt de moribus, cum
              dissonant his quae videntur secundum sensum in eo qui eos dicit, contemnuntur, et
              veritatem interimunt. Sed in peccatore qui corripit alterum de peccato, ea quae
              videntur de ipso ad sensum, dissonant sermonibus. Ergo interimit, inquantum in se est,
              veritatem. Sed hoc est peccatum. Ergo talis corripiendo peccat.</p>

          </div>
          <div xml:id="ta-l4d19q2-Dd1e274">
            <head xml:id="ta-l4d19q2-Hd1e276">Quaestiuncula 3</head>
            <p xml:id="ta-l4d19q2-d1e279">Ulterius. Videtur quod aliquis non teneatur corripere praelatum suum. Galat. 2, super
              illud: <quote xml:id="ta-l4d19q2-Qd1e281">in faciem ejus restitit</quote>, dicit Glossa, <quote xml:id="ta-l4d19q2-Qd1e284">tamquam
                par</quote>. Ergo si par non fuisset, non potuisset eum corripere; et ita videtur
              quod fraterna correptio non se extendat ad praelatos.</p>
            <p xml:id="ta-l4d19q2-d1e288">Praeterea, Dionysius in epistolis suis, arguit Demophilum monachum de hoc quod
              sacerdotem corripuerat, quia erat eo superior. Ergo fraterna correptio non se extendit
              ad superiores.</p>
            <p xml:id="ta-l4d19q2-d1e291">Praeterea, 2 regum 6, Oza legitur percussus a domino, quia arcam tetigit. Sed per
              arcam significatur praelatus, per Ozam subditus. Ergo peccat subditus corripiendo
              praelatum.</p>
            <p xml:id="ta-l4d19q2-d1e294">Praeterea, Gregorius dicit in pastorali: <quote xml:id="ta-l4d19q2-Qd1e296">admonendi sunt subditi, ne
                praepositorum suorum vitam temere judicent, si quid eos fortasse agere
                reprehensibile vident</quote>. Ergo videtur quod sit temeritatis praelatum arguere
              delinquentem.</p>
            <p xml:id="ta-l4d19q2-d1e301">Praeterea, Gregorius dicit: <quote xml:id="ta-l4d19q2-Qd1e303">sanctorum vitam corrigere quis non praesumat, nisi
                de se meliora sentiat</quote>. Sed hoc videtur esse praesumptuosum quod homo de se
              sentiat meliora quam de praelato suo. Ergo non sunt corripiendi.</p>
            <p xml:id="ta-l4d19q2-d1e307">Sed contra, correptio fraterna, cum sit spiritualis eleemosyna, opus misericordiae
              est. Sed misericordia maxime praelato debetur, qui in maximo periculo constitutus est;
              unde Augustinus dicit in regula: <quote xml:id="ta-l4d19q2-Qd1e309">non solum autem vestri, sed etiam
                ipsius</quote>, scilicet praelati, <quote xml:id="ta-l4d19q2-Qd1e312">miseremini, qui inter vos quanto in loco
                superiori, tanto in periculo majori versatur</quote>. Ergo correptio fraterna se
              extendit etiam ad praelatos.</p>
            <p xml:id="ta-l4d19q2-d1e316">Praeterea, Eccl. 17, 12, dicitur, quia <quote xml:id="ta-l4d19q2-Qd1e318">Deus mandavit unicuique de proximo
                suo</quote>. Sed praelatus noster proximus est. Ergo eum corripere debemus si
              delinquat.</p>
          </div>
          <div xml:id="ta-l4d19q2-Dd1e324">
            <head xml:id="ta-l4d19q2-Hd1e326">Quaestiuncula 1</head>
            <p xml:id="ta-l4d19q2-d1e329">Respondeo dicendum ad primam quaestionem, quod per legis divinae praecepta homines
              sufficienter in hac vita ordinantur. Sicut autem in exercitu, ut philosophus dicit in
              11 Metaph., est duplex ordo; unus quo totus exercitus ad ducem ordinatur; alius quo
              singuli de exercitu ordinantur ad invicem: ita et in conversatione hujus vitae, omnium
              qui in aliqua communitate congregantur, est duplex ordo; unus ad praelatum, alius
              singulorum ad invicem. Unde uterque ordo debet praecepto divinae legis institui. Ordo
              autem praelati ad subditum consistit in hoc ut omnes subditi ad bonum commune, quod
              praelatus intendere debet, intendant, et quod praelatus eos ad hoc dirigat. Ordo autem
              singulorum ad invicem est ut unusquisque alteri auxilium praebeat ad bonum suum
              consequendum; unde sicut praelatis ex praecepto incumbit ut subditorum curam gerant,
              et subditis ut praelatis obediant; ita et coaequalibus ad invicem, ut sibi invicem
              auxilium ferant non solum in corporalibus, sed etiam in spiritualibus magis; et ideo
              cum maximum auxilium homini per correptionem in spiritualibus adhibeatur, praeceptum
              divinae legis ad hoc se extendere debet.</p>
            <p xml:id="ta-l4d19q2-d1e332">Ad primum ergo dicendum, quod Hieronymus loquitur de correptione cui adjungitur
              correctio, quod patet ex hoc quod subjungit: <quote xml:id="ta-l4d19q2-Qd1e334">quae est enim misericordia parcere
                uni, et omnes in discrimen adducere?</quote> Et talis correptio solum praelatis
              competit.</p>
            <p xml:id="ta-l4d19q2-d1e338">Ad secundum dicendum, quod curam alicujus aliquis simpliciter habere potest, et
              secundum quid. Simpliciter quidem curam alicujus habet, cujus dispositioni totum
              regimen vitae ipsius subditur; quia providentia et cura respiciunt ordinem ad finem,
              ad quem homo per totam vitam suam intendit; et sic curam alterius non habet aliquis
              nisi praelatus, qui habet propter hoc super subditum imperium. Sed secundum quid
              quantum ad aliquid; ut ad subveniendum in aliquo particulari casu, quilibet habet
              curam alterius; quia <quote xml:id="ta-l4d19q2-Qd1e340">unicuique mandavit Deus de proximo suo</quote>; Eccl. 17,
              12; et secundum apostolum 1 Cor. 12, 12, <quote xml:id="ta-l4d19q2-Qd1e343">pro se invicem solicita sunt
                membra</quote>.</p>
            <p xml:id="ta-l4d19q2-d1e347">Ad tertium dicendum, quod etiam praecepta affirmativa non obligant ad semper, quamvis
              semper obligent; et ideo ad illud ad quod in aliquo casu implendum obligamur, et non
              in alio, non est consilium, sed praeceptum; quia consilium nunquam obligat, nisi per
              hoc quod in praeceptum transit ex aliquo accidenti. Tempus autem ad quod obligat, est
              cum delinquens occurrit ipsi corripienti, et corripi potest commode, et speratur
              emendatio, et non est alius cui ex officio incumbat corripere; vel si ille cui
              incumbit, negligens appareat in corrigendo. Si enim non speraretur emendatio, sed
              magis deterioratio propter impatientiam corrigendi, excusaretur a praecepto; similiter
              si praelatus diligens appareret ad corrigendum subditum suum.</p>
            <p xml:id="ta-l4d19q2-d1e351">Ad quartum dicendum, quod quidam dicunt, quod monachus non debet exire claustrum ut
              corripiat delinquentes, quia vacat operi meliori, scilicet contemplationi. Sed hoc non
              videtur verum; quia etiam aliquis a contemplatione abstrahitur, ut saluti proximorum
              subveniat. Et ideo dicendum, quod si monacho opportunitas corripiendi advenerit, ipse
              etiam corripere tenetur; sed non tenetur quaerere delinquentem exiens claustrum, aut
              ordinis sui statuta frangere, ne ipse in periculum incidat, a quo alium liberare
              tenetur.</p>
            <p xml:id="ta-l4d19q2-d1e354">Ad quintum dicendum, quod semper vitandum est ne ex correctione sequatur odium nostra
              culpa, scilicet ex indiscreta correptione. Si autem ad odium provocetur ex quo deberet
              ad dilectionem incitari, non est curandum, praecipue quando ejus peccatum in damnum
              aliorum vergit, vel etiam damnum sequens, vel peccatum ipsum est gravius odio quod in
              nos excitamus; vel quando speramus quod odium paulatim tepescet, et tandem correctio
              sequetur; quia, sicut dicit Chrysostomus, <quote xml:id="ta-l4d19q2-Qd1e356">melius est odium propter Deum quam
                amicitia quae est propter ipsum. Cum enim propter ipsum amamur, debitores Dei sumus;
                cum odio propter ipsum habemur, debitorem eum nobis facimus</quote>.</p>
            <p xml:id="ta-l4d19q2-d1e360">Ad sextum dicendum, quod Glossa intelligenda est, quando peccatur in Deum, idest solo
              Deo sciente; vel loquitur non quantum ad correptionem, sed quantum ad remissionem quae
              sequitur; quia illud quod est ex parte nostra, possumus remittere, sed non quod est ex
              parte Dei.</p>

          </div>
          <div xml:id="ta-l4d19q2-Dd1e364">
            <head xml:id="ta-l4d19q2-Hd1e366">Quaestiuncula 2</head>
            <p xml:id="ta-l4d19q2-d1e369">Ad secundam quaestionem dicendum, quod circa hoc est duplex opinio. Quidam enim
              dicunt, quod ille qui est in simili peccato, vel majori, non potest alium corripere,
              sive illud notorium sit sive occultum; propter hoc quod alterum judicans, contra
              seipsum sententiam profert. Alii autem dicunt, quod si sit peccatum occultum, absque
              peccato potest corripere; non autem si sit notorium. Utraque autem opinio quantum ad
              aliquid vera est. Dupliciter enim aliquis corripere potest. Uno modo ex officio, sicut
              praelati corripiunt; et sic videtur prima opinio habere veritatem; quia quandocumque
              aliquis indigne utitur officio suo, peccat; ille autem qui est in mortali peccato,
              etiam occulto, indigne utitur officio praelationis; unde peccat corripiendo, vel
              quidquid aliud proprii officii exequatur. Alio modo aliquis corripit ex zelo
              caritatis, non ut Ecclesiae minister: et tunc in correptione non potest esse peccatum,
              nisi ratione scandali, quod non consurgit nisi de peccato notorio; et secundum hoc
              secunda opinio habet veritatem. Unde sive praelatus, sive subditus etiam in peccato
              notorio existens, aliquem peccare viderit, potest eum admonere non per modum
              corripientis, sed per modum rogantis, ut exemplo suo non incitetur ad malum.</p>
            <p xml:id="ta-l4d19q2-d1e372">Ad primum ergo dicendum, quod peccatum veniale non reddit aliquem indignum executione
              officii sacri, sicut peccatum mortale; nec ita natum est scandalizare, quia ab eis
              nullus invenitur immunis; et ideo existens in peccato veniali non peccat, etiam si de
              eodem corripiat, nisi probabiliter ex correptione scandalum sequi videatur: et de hoc
              peccato, scilicet veniali, loquitur auctoritas inducta.</p>
            <p xml:id="ta-l4d19q2-d1e375">Ad secundum dicendum, quod peccator non est perplexus; nec tamen absolvitur a
              praecepto corripiendi. Potest enim peccatum dimittere, vel officium resignare, aut
              etiam humiliter peccatum suum recognoscens alium admonere rogando; et tunc non
              peccat.</p>
            <p xml:id="ta-l4d19q2-d1e378">Ad tertium dicendum, quod in eleemosyna corporali non invenitur aliquis dissensus ad
              vitam, qua in peccato vivitur, sicut de correptione dictum est; et ideo peccator
              eleemosynam dans, non scandalizat, sicut corripiendo scandalum generat.</p>
            <p xml:id="ta-l4d19q2-d1e382">Ad quartum dicendum, quod docere sacram Scripturam dupliciter contingit. Uno modo ex
              officio praelationis, sicut qui praedicat, docet; non enim licet alicui praedicare,
              nisi officium praelationis habeat, vel ex auctoritate alicujus praelationem habentis;
              Rom. 10, 15: <quote xml:id="ta-l4d19q2-Qd1e384" source="http://scta.info/resource/rom10_15">quomodo praedicabunt, nisi mittantur?</quote> Alio modo ex officio
              magisterii, sicut magistri theologiae docent. Dicunt ergo quidam, quod ille qui primo
              modo docet, peccat mortaliter, si sit in peccato mortali notorio; non autem ille qui
              secundo modo docet. Sed hoc est falsum; quia eorum qui docent sacram Scripturam est
              idem finis et eorum qui sacram Scripturam ediderunt; unde, cum ad hoc ordinetur
              Scripturae editio, ut ad vitam aeternam homo perveniat, ut patet Joan. 10; quicumque
              impedit finem doctrinae, docendo peccat. Impedit autem qui sacram Scripturam in
              peccato docet, quia ore se profitetur nosse Deum, factis autem negat. Et dicendum,
              quod ille qui est in peccato notorio, peccat sive sic, sive sic doceat; sed ille qui
              est in peccato occulto, peccat si primo modo doceat, non autem si secundo.</p>
            <p xml:id="ta-l4d19q2-d1e388">Et quia aliae rationes videntur concludere quod nullo modo corripere liceat ei qui
              est in peccato; ideo dicendum ad quintum, quod ex hoc ipso quod aliquis alium
              corripiendo judicat, si in eodem peccato sit, seipsum condemnat, idest condemnabilem
              seipsum ostendit, non tamen novam causam damnationis superadjicit.</p>
            <p xml:id="ta-l4d19q2-d1e391">Ad sextum dicendum, quod ratio illa procedit de peccato manifesto.</p>

          </div>
          <div xml:id="ta-l4d19q2-Dd1e395">
            <head xml:id="ta-l4d19q2-Hd1e397">Quaestiuncula 3</head>
            <p xml:id="ta-l4d19q2-d1e400">Ad tertiam quaestionem dicendum, quod quidam dicunt, quod correptio fraterna non se
              extendit ad praelatos; tum quia non debet homo os ponere in caelum; tum quia de facili
              scandalizari possunt praelati, si a subditis corripiantur. Sed hoc nihil est; quia
              praelati, inquantum peccant, non sunt caelum, et secundum hoc eis correptio debetur;
              nec iterum qui eos caritative corripit, in eos os ponit, idest contra eos, sed pro
              eis, quia ad utilitatem eorum eos admonet; nec iterum praesumere debet quis de
              praelato quod injuste scandalizetur, nisi contrarium constet, quia ipsi sunt in statu
              perfectionis; scandalum autem passivum non convenit perfectis, sed pusillis. Et ideo
              dicendum est, quod praelatus ex hoc quod est persona publica, et vicem Dei super
              subditos gerens, non amittit ea quae sunt propria illius singularis personae; et ideo
              omnia illa quae debentur alicui ex affectu fraterno, qui ad omnes homines habendus
              est, etiam praelato debentur, sicut etiam ipse aliis debet ea quae affectus caritatis
              expostulat; nec ab his ratione praelationis excusatur. Et ideo, secundum alios,
              praeceptum de fraterna correptione etiam ad praelatos se extendit, ut corripiantur a
              subditis; et sicut ea quae sunt caritatis ad subditos praelatus taliter gerere debet,
              ut nullum auctoritati praejudicium generetur; ne dum nimium servatur humilitas,
              regendi frangatur auctoritas, ut Augustinus dicit; ita correptio ad praelatos taliter
              debet fieri, ne aliquid reverentiae subtrahatur; et ideo dicitur 1 Timoth. 5, 1:
                <quote xml:id="ta-l4d19q2-Qd1e402">seniorem ne increpaveris, sed obsecra ut patrem</quote>.</p>
            <p xml:id="ta-l4d19q2-d1e406">Ad primum ergo dicendum, quod Paulus in faciem Petro coram omnibus restitit, sicut
              ibidem dicitur. Hoc autem excedit modum fraternae correptionis, quae praelatis a
              subditis debetur. Non enim praelati a subditis coram multitudine, sed humiliter in
              privato corripiendi sunt, nisi immineret periculum fidei; tunc enim praelatus minor
              fieret, si in infidelitatem laberetur, et subditus fidelis major.</p>
            <p xml:id="ta-l4d19q2-d1e409">Ad secundum dicendum, quod monachus ille arguitur de hoc quod injuste corripuit
              sacerdotem recte agentem, et de hoc quod correptionem usque ad correctionem extendit
              poenam inferendo, quia sacerdotem percussit, et eum ab Ecclesia amovit. Quamvis autem
              praelati sint corripiendi a subditis; non tamen est eis poena infligenda, sed
              recurrendum ad superiorem denuntiando; vel si non habet superiorem, recurrat ad Deum,
              qui eum emendet, vel de medio subtrahat.</p>
            <p xml:id="ta-l4d19q2-d1e412">Ad tertium dicendum, quod tangere arcam non erat Levitarum, sed sacerdotum; et ideo
              Oza percussus fuit, quia officium superioris usurpavit. Sed fraterna correptio non
              sequitur officium, sed affectum caritatis; et ideo non concludit ratio de fraterna
              correptione, sed de correctione quae est a praelatis adhibenda, quam subditus
              praelatis non potest adhibere.</p>
            <p xml:id="ta-l4d19q2-d1e416">Ad quartum dicendum, quod Gregorius prohibet judicium temeritatis, ne scilicet
              aliquis praelatorum facta de facili in malum convertat, vel de eis coram aliis
              obloquatur; non autem judicium fraternae correptionis prohibet cum reverentia
              factum.</p>
            <p xml:id="ta-l4d19q2-d1e419">Ad quintum dicendum, quod quamvis praesumptuosum sit quod aliquis simpliciter se
              alteri praeferat in bonitate, praecipue sancto viro; tamen non est praesumptuosum
              quantum ad aliquod factum, si praelatus non faciat illud, de se meliora sentire.</p>
          </div>
        </div>
        <div xml:id="ta-l4d19q2-Dd1e424" type="articulus">
          <head xml:id="ta-l4d19q2-Hd1e426">Articulus 3</head>

          <head xml:id="ta-l4d19q2-Hd1e429" type="question-title">Utrum oporteat quod fraterna admonitio praecedat denuntiationem
            Ecclesiae faciendam</head>

          <div xml:id="ta-l4d19q2-Dd1e432">
            <head xml:id="ta-l4d19q2-Hd1e434">Quaestiuncula 1</head>
            <p xml:id="ta-l4d19q2-d1e437">Ad tertium sic proceditur. Videtur, quod non oporteat quod fraterna admonitio
              praecedat denuntiationem Ecclesiae faciendam. Quia secundum Augustinum in Lib. de
              mendacio, ex factis sanctorum colligimus quid in Scripturis sentire debeamus. Sed
              Christus denuntiavit Judam discipulis ante admonitionem factam, ut patet <ref xml:id="ta-l4d19q2-Rd1e432" target="http://scta.info/resource/io13_21@18-22">Joan. 13</ref>:
              similiter Petrus damnavit Ananiam et Saphiram ante aliquam admonitionem, ut patet <ref xml:id="ta-l4d19q2-Rd1e435" target="http://scta.info/resource/act5_3@10-13">Act.
              5</ref>: similiter Paulus reprehendit Petrum coram omnibus, nulla monitione secreta
              praecedente. Ergo videtur quod non semper admonitio fraterna debet praecedere
              denuntiationem Ecclesiae faciendam.</p>
            <p xml:id="ta-l4d19q2-d1e440">Praeterea, majori periculo magis debet homo obviare. Sed aliquando majus periculum
              imminet, si peccatum non publicetur, quam sit malum infamatio unius hominis: quia
              peccator latens potest multos corrumpere in fide vel moribus; quod non posset facere
              in publicum ejus peccato deducto: aut etiam infamatur multitudo, si peccatum unus de
              multitudine committat; nec talis infamia aboletur nisi per poenam peccati, quae non
              potest inferri, nisi peccatum ad publicum deducatur. Ergo nec semper debet
              denuntiationem admonitio praecedere.</p>
            <p xml:id="ta-l4d19q2-d1e443">Praeterea, accusare in capitulo est dicere Ecclesiae. Sed religiosi frequenter se
              invicem accusant in capitulo nulla admonitione praecedente. Ergo non oportet quod
              semper admonitio denuntiationem praecedat.</p>
            <p xml:id="ta-l4d19q2-d1e446">Praeterea, gravior via procedendi contra crimina est si per accusationem vel etiam
              per inquisitionem procedatur, quam si per denuntiationem: quia etiam major poena
              infligitur. Sed aliquis potest procedere ad accusationem non praecedente admonitione,
              inquisitione tamen facta, sicut Innocentius III dicit in decretali. Ergo nec
              denuntiationem oportet quod admonitio praecedat.</p>
            <p xml:id="ta-l4d19q2-d1e450">Praeterea, nullus tenetur alteri obedire contra praeceptum divinum. Sed si praelatus
              praeciperet alicui scienti crimen fratris sui quod ei diceret, teneretur dicere ante
              admonitionem; et similiter si praeciperet illi qui crimen commisit: tamen praelatus
              peccaret quaerendo, quia secundum ordinem juris petitur juramentum de veritate dicenda
              etiam in causa criminali ab eo qui accusatur. Ergo videtur quod non sit de necessitate
              praecepti quod admonitio denuntiationem praecedat.</p>
            <p xml:id="ta-l4d19q2-d1e453">Sed contra est quod dicit Glossa Matth. 18, super illud: <quote xml:id="ta-l4d19q2-Qd1e455">si peccaverit in
                te</quote>, etc.: <quote xml:id="ta-l4d19q2-Qd1e458">hoc ordine vitare scandala debemus</quote>. Sed debitum est
              ex praecepto obligante. Ergo ordo correptionis est in praecepto.</p>
            <p xml:id="ta-l4d19q2-d1e462">Praeterea, propter hoc fraterna correptio est in praecepto, ut homo fratrem suum a
              peccato eripiat. Sed quandoque fratri daretur peccati occasio, si statim in publicum
              proderetur; unde Glossa dicit ibidem: <quote xml:id="ta-l4d19q2-Qd1e464">corripe ipsum inter te et ipsum solum, ne
                publice correptus verecundiam perdat, qua perdita in peccato remaneat</quote>. Ergo
              secundum necessitatem praecepti debet admonitio privata denuntiationem praecedere.</p>

          </div>
          <div xml:id="ta-l4d19q2-Dd1e469">
            <head xml:id="ta-l4d19q2-Hd1e471">Quaestiuncula 2</head>
            <p xml:id="ta-l4d19q2-d1e474">Ulterius. Videtur quod inconvenienter in ordine correptionis ponatur testium
              inductio. Quia aut iste correptionis ordo intelligitur de peccato publico, aut
              occulto. Si de publico, non oportet inducere testes, quia manifestum est. Si de
              occulto, non oportet manifestari nescientibus, quia sic esset homo proditor criminis.
              Ergo videtur quod nullo modo testium adhibitio requiratur.</p>
            <p xml:id="ta-l4d19q2-d1e477">Praeterea, Augustinus dicit in regula, ubi ordinem fraternae correctionis ponit, quod
              aliis (scilicet testibus) peccatum fratris demonstratur, per quos convincendus est, si
              negaverit. Sed aliquis non potest convinci per unum testem, quia in ore duorum vel
              trium testium debet stare omne verbum. Ergo inconvenienter dicitur quod testis unus
              vel duo adhibeantur; quia semper debent esse duo ad minus.</p>
            <p xml:id="ta-l4d19q2-d1e480">Praeterea, correptio etiam debet fieri de peccato semel facto. Sed ad illud quod jam
              factum est, non possunt adhiberi testes, ut videant qui non viderunt: quandoque etiam
              non reiteratur de facili; aut si reiteratur, peccator sibi a corripiente cavet, ne
              etiam ipse videre possit peccantem, nedum nisi alios inducat ad videndum: nec iterum
              debet ille qui peccatum fratris scit, ei dare aliquam occasionem peccatum iterandi, ut
              deprehendi possit, quia sic esset peccati particeps. Ergo videtur quod testium
              inductio non requiratur ad correptionem.</p>
            <p xml:id="ta-l4d19q2-d1e483">Praeterea, dicere praelato, est dicere Ecclesiae. Sed Augustinus dicit in regula,
              quod antequam aliis demonstretur, per quos convincendus est, si negaverit, prius
              praeposito debet ostendi, si neglexerit admonitus corrigi. Ergo videtur quod testium
              adhibitio non debeat praecedere denuntiationem, sed sequi.</p>

          </div>
          <div xml:id="ta-l4d19q2-Dd1e487">
            <head xml:id="ta-l4d19q2-Hd1e489">Quaestiuncula 3</head>
            <p xml:id="ta-l4d19q2-d1e492">Ulterius. Videtur quod correptio quantum ad monitionem secretam debet esse dura.
              Matth. 3, 7, et Lucae 3, 7, Joannes Baptista dixit: <quote xml:id="ta-l4d19q2-Qd1e494">genimina viperarum</quote>;
              quae fuit durissima correptio. Ergo videtur quod debeat aliquis alterum dure
              corrigere.</p>
            <p xml:id="ta-l4d19q2-d1e498">Praeterea, Tit. 1, 13, dicitur: <quote xml:id="ta-l4d19q2-Qd1e500">argue illos dure</quote>.</p>
            <p xml:id="ta-l4d19q2-d1e504">Praeterea, ad correptionem fraternam incitat ira per zelum. Sed ira asperitatem
              habet. Ergo debet aliquis aspere corrigi.</p>
            <p xml:id="ta-l4d19q2-d1e507">Sed contra, Gal. 6, 1: <quote xml:id="ta-l4d19q2-Qd1e509">vos qui spirituales estis instruite hujusmodi in
                spiritu lenitatis</quote>. Ergo videtur quod non debeat dure corripi.</p>
            <p xml:id="ta-l4d19q2-d1e514">Praeterea, Augustinus dicit: <quote xml:id="ta-l4d19q2-Qd1e516">corripiat justus in misericordia, et
                arguat</quote>. Ergo debet esse lenis correptio.</p>
          </div>
          <div xml:id="ta-l4d19q2-Dd1e522">
            <head xml:id="ta-l4d19q2-Hd1e524">Quaestiuncula 1</head>
            <p xml:id="ta-l4d19q2-d1e527">Respondeo dicendum ad primam quaestionem, quod secundum philosophum in 5 Ethic.,
              minus malum, ex hoc quod praeeligitur respectu magis mali, accipit rationem magis
              boni; et ideo medicus corporalis hominem, si potest, ab infirmitate totaliter liberat;
              si autem non potest, eligit minus malum, ut occurrat magis malo; sicut amputare unum
              membrum, ne totum corpus inficiatur; et hunc ordinem dominus servari praecepit, cum
              peccatoribus corripiendo spiritualiter medicamur. Peccator autem ex peccato duo mala
              incurrit; innocentiae damnum, et famae dispendium: et ideo prius tentandum est ut
              taliter innocentia restituatur quod fama etiam conservetur. Sin autem, debet negligi
              fama, ut conscientia reparetur, famae etiam dispendio subveniri, si aliter non potest,
              debet quantum potest; ut scilicet primo paucis, et postea multis crimen prodatur. Et
              ideo dominus hunc ordinem corripiendi statuit, ut primo frater corripiatur secreto, ut
              sic et innocentiam recuperet, et famam non perdat: quod si haec medicina non fuerit
              efficax, debet paucis ostendi, ut non totaliter fama perdatur; et deinde si non
              corripitur, debet omnino fama negligi, et in publicum prodi: quod si etiam publica
              correptio vel admonitio non profuerit, debet omnino abscindi judicio Ecclesiae, ut sit
              sicut ethnicus et publicanus. Et ideo dicendum, quod sicut correptio fraterna cadit in
              praecepto, ita et correptionis ordo.</p>
            <p xml:id="ta-l4d19q2-d1e530">Ad primum ergo dicendum, quod in observatione praeceptorum semper ad intentionem
              praecipientis et rationem praecepti attendendum est. Ideo autem dominus praecepit ut
              secreta admonitio publicam denuntiationem praecederet, ut expectaretur emendatio
              vitae, et famae parceretur peccatoris: et quia dominus sciebat Judam non emendandum
              fore, si ipsum admoneret, sed magis exasperandum; quia non est probabile quod verba
              moverent quem tot miracula visa non moverent; ideo ipsum non praemonuit: et quia etiam
              sciebat ex hoc forte magis exasperandum, et deteriorem fieri. Nec tamen est simile de
              ipso et nobis: quia ipse secreta cordium sciebat, et futuros eventus, non autem nos;
              et ideo, nisi certissimis signis appareat incorrigibilitas, et exasperatio ipsius
              futura, non debet fraterna admonitio praetermitti. De Petro autem dicendum est, quod
              forte peccatum eorum erat publicum, vel statim publicandum: vel forte sciebat
              monitionem ipsis non valituram: vel etiam consilio spiritus sancti fecit ad terrorem,
              quia hoc competebat statui primitivae Ecclesiae, ne veniret ejus auctoritas in
              contemptum. De Paulo autem patet responsio. Quia Petrus coram omnibus peccavit, ideo
              oportebat eum coram omnibus redargui. Hic autem ordo servandus est in peccatis
              occultis; unde dicitur: <quote xml:id="ta-l4d19q2-Qd1e532">si peccaverit in te</quote>, idest te solo sciente.</p>
            <p xml:id="ta-l4d19q2-d1e536">Ad secundum dicendum, quod in peccatis considerandum est, utrum peccatum sit omnino
              occultum, aut ad notitiam aliorum devenerit, aut in promptu sit ut deveniat. Si autem
              peccatum jam ad notitiam aliorum devenerit, tunc debet denuntiari ei qui habet
              potestatem corrigendi, ut qui sunt scandalizati de culpa, aedificentur de poena. Si
              autem nondum in publicum devenit, sed est in via deveniendi; tunc etiam denuntiandum
              est, ut scandalo futuro occurratur. Si autem sit omnino occultum, tunc considerandum
              est, utrum emendatio peccantis expectari probabiliter possit, aut non; quod quidem
              facile adverti poterit, si consideretur utrum aliquis ex electione vel passione
              peccavit, sive ex malitia vel infirmitate, quod idem est; quod quidem perpendi potest
              ex conditione peccantis, et ex iteratione actus. Quia si aliquis frequenter et quasi
              improhibite sine freno in aliquod peccatum lapsus est, signum est quod ex malitia vel
              electione peccat, et non facile emendetur. Si autem semel occasione peccandi oblata,
              in peccatum ruit, et postea tristitiam et verecundiam de peccato ostenderit, signum
              est quod sit peccatum ex passione vel ex infirmitate, et quod de facili emendetur. Si
              ergo emendatio speretur, debet admonitio praecedere, et denuntiatio differri quousque
              videatur quomodo emendatur peccator; nisi forte immineret occasio similis in peccatum
              ruendi, quam tamen declinare non vellet admonitus; tunc enim deberet praelato
              denuntiari, ne in praecipitium iret. Si autem non speretur emendatio, tunc
              considerandum est, an illud peccatum sit infectivum aliorum, sicut est haeresis vel
              fornicatio, vel aliquid hujusmodi; aut etiam cedat in aliquod damnum alterius, sicut
              furtum vel homicidium, et hujusmodi. Si enim non cedat in damnum alterius, nec sit
              infectivum peccatum, tunc potest denuntiatio differri quousque videatur admonitionis
              effectus, praecipue si emendationem promittit. Si autem est infectivum aliorum, debet
              denuntiari praelato, ut gregi suo caveat. Sicut enim dicit Hieronymus, <quote xml:id="ta-l4d19q2-Qd1e538">quae
                misericordia est parcere uni, et multos in discrimen adducere?</quote> Polluitur
              populus ex uno peccatore, sicut ex una ove morbida universus grex. Semper enim bonum
              multorum debet praeferri bono unius. Unde etiam fama unius negligi debet, ut
              innocentia vel fama multitudinis conservetur. Si autem vergat in damnum corporale
              alterius, debet fieri comparatio illius damni ad damnum famae istius, et illi damno
              quod praeponderat obviandum magis.</p>
            <p xml:id="ta-l4d19q2-d1e542">Ad tertium dicendum, quod de levibus peccatis non surgit infamia nec scandalum, et
              ideo de talibus non est vis, si quis in capitulo accusetur, admonitione praetermissa:
              nisi forte probabiliter credi possit quod tali accusatione magis deterioratur qui
              corrigitur; et collegio etiam non multum prosit, cujus bonum semper praeponendum est
              bono unius; unde et aliquando, etiam si peccantis emendatio non expectetur, potest
              aliquis coram multitudine accusari, si profectus multitudinis credatur; sed de
              peccatis ex quibus posset infamiam surgere, non deberet aliquis in publico accusari,
              nisi aliis praemissis quae ordo fraternae correptionis deposcit; et graviter peccaret
              accusans, sicut fratrem suum infamans.</p>
            <p xml:id="ta-l4d19q2-d1e546">Ad quartum dicendum, quod etiam ad accusationem, ut quidam dicunt, procedi non debet
              secundum forum conscientiae, monitione non praemissa, nec emendatione expectata, nisi
              forte majori periculo obviandum videatur, aut peccatum sit publicum; quamvis secundum
              forum causarum non requiratur quod accusationem praecedat admonitio, sed solum
              inquisitio. Inquisitio vero non est facienda nisi de notorio peccato; quia oportet
              quod inquisitionem praecedat clamosa insinuatio: et ideo secreta admonitio non
              requiritur de necessitate. Vel dicendum secundum alios, quod in accusatione non agitur
              ad emendationem peccantis, sed ad bonum commune, scilicet justitiam conservandam per
              punitionem delinquentis; et ideo accusatio in judicio bona conscientia potest fieri,
              etiam si admonitio non praecedat, nec est contra praeceptum domini, quod intelligitur,
              quando agitur ad emendationem peccantis.</p>
            <p xml:id="ta-l4d19q2-d1e549">Ad quintum dicendum, quod praeceptum alicui factum a praelato suo de peccato alterius
              publicando in eo casu in quo publicari non debet, potest fieri vel in judicio, vel
              extra judicium. Si extra judicium, peccat praecipiens; nec ille cui praecipitur,
              obedire tenetur. Si autem in judicio ordine juris exigente judex alicui praecipiat ut
              peccatum suum vel alterius confiteatur, non peccat praecipiendo, quia ipse non exigit,
              sed accusans cui judex jus reddere debet; et tunc tenetur quis profiteri ad praeceptum
              judicis peccatum suum, vel alterius; vel appellare, si contra ordinem juris ei
              praecipiatur; et tunc publicans peccatum occultum, vitat majus malum, scilicet
              disciplinae juris enervationem. Tamen judex deberet dissimulare quantum posset, ne
              tale praeceptum faceret salvo ordine juris, et praecipue in capitulo, ubi magis per
              aequitatem procedendum est quam secundum rigorem juris.</p>

          </div>
          <div xml:id="ta-l4d19q2-Dd1e553">
            <head xml:id="ta-l4d19q2-Hd1e555">Quaestiuncula 2</head>
            <p xml:id="ta-l4d19q2-d1e558">Ad secundam quaestionem dicendum, quod quando medicina levis, a qua incipiendum est,
              non proficit, tunc debet medicus efficaciorem medicinam apponere; non tamen statim
              efficacissimam, sed paulatim procedendum est, ut quam minus potest fieri, gravetur
              ille cui medicari volumus; et ideo si prima medicina, scilicet admonitio praecedens
              secreta, non prosit, quia peccatum iterari videtur; oportet ad ulteriora procedi, ut
              paucis ostendatur, et talibus qui possunt prodesse, et quibus non creditur quod obsint
              diffamando; et illi principaliter adhibentur ut admoneant; secundo ut admonitionis
              factae sint testes; tertio ut negantem coram Ecclesia convincant, ut Augustinus dicit
              in regula: prius tamen, scilicet quam in publicum prodatur, <quote xml:id="ta-l4d19q2-Qd1e560">alteri vel tertio
                demonstretur, ut duorum vel trium possit ore convinci</quote>.</p>
            <p xml:id="ta-l4d19q2-d1e564">Ad primum ergo dicendum, quod quidam dicunt, quod iste modus corripiendi servandus
              est, quando peccatum non est omnino publicum nec omnino occultum, sed ab aliquibus
              scitum; unde dicunt, quod non possunt alii advocari, nisi qui sciunt, ad quos etiam
              pertinet correptio. Sic enim exponunt: <quote xml:id="ta-l4d19q2-Qd1e566">si peccaverit in te</quote>, idest te
              solo sciente, <quote xml:id="ta-l4d19q2-Qd1e569">frater tuus, corripe eum inter te et ipsum solum. Si te audierit,
                lucratus es fratrem tuum. Si te non audierit</quote>, et nullus alius sciat, non
              debes ultra procedere. Si autem aliquid alii sciant, <quote xml:id="ta-l4d19q2-Qd1e572">adhibe tecum adhuc unum
                vel duos</quote>. Sed hoc non videtur esse secundum intentionem Evangelii; quia si
              illi qui adhibentur, alias scivissent, non oporteret eos adhibere ad videndum, sed
              statim per eos posset convinci. Et praeterea Hieronymus dicit, quod non est
              misericordia parcere uni, et omnes in discrimen adducere; quod fieret, si peccatum
              quod est aliis nocivum, non publicaretur ad correptionem. Unde patet quod si peccatum
              in aliorum detrimentum vergat, debet aliis dici, quantumcumque sit occultum; et etiam
              si non vergat in detrimentum alterius nisi in illius qui peccat, ut patet secundum
              Augustinum in regula, ubi sic dicit: <quote xml:id="ta-l4d19q2-Qd1e575">innocentes non estis, si fratres vestros,
                quos judicando corrigere potestis, tacendo perire permittatis</quote>. Nec ex hoc
              aliquis efficitur proditor criminis; quia non manifestat crimen ad infamandum, sed ad
              corrigendum.</p>
            <p xml:id="ta-l4d19q2-d1e579">Ad secundum dicendum, quod unus testis inducitur ad admonendum, sed duo ad
              convincendum. Vel dicendum, quod ipse denuntians cum uno teste sufficit ad
              denuntiandum, quia per hoc fit aliqua praesumptio judici; sed ad decisionem causae
              requiruntur duo testes.</p>
            <p xml:id="ta-l4d19q2-d1e582">Ad tertium dicendum, quod non potest intelligi quod aliquis ex praecedenti monitione
              non sit emendatus, nisi per hoc quod actum iterat; unde ad hoc inducendi sunt testes,
              ut actum iteratum videant, ut patet per Augustinum, qui dicit: <quote xml:id="ta-l4d19q2-Qd1e584">prius alteri,
                vel tertio demonstrandum</quote>, scilicet actum peccati. Non tamen debet aliqua
              occasio praeberi ut peccatum iteret, intentione convincendi; quia non sunt facienda
              mala ut veniant bona; Rom. 3. Si tamen actus iterati ostendi testibus non possint,
              debent tamen adhiberi, ut coram ipsis recognoscat, vel saltem ut ipsi admoneant, ut
              objurgatio plurimorum eum corrigat, ut ibidem Glossa dicit; et has duas causas Glossa
              Interl. ex Hieronymo tangit ibidem super illud: <quote xml:id="ta-l4d19q2-Qd1e587">adhibe tecum</quote> etc.;
                <quote xml:id="ta-l4d19q2-Qd1e590">studio scilicet corrigendi vel convincendi</quote>.</p>
            <p xml:id="ta-l4d19q2-d1e595">Ad quartum dicendum, quod praelatus potest dupliciter considerari; aut secundum quod
              judicio praesidet: et sic dicere praelato est dicere Ecclesiae; et sic prius debent
              testes adhiberi quam praelato dicatur: aut extra judicium existens; et sic dicere
              praelato non est dicere Ecclesiae, sed personae quae potest prodesse et non obesse;
              quia nullus magis potest prodesse quam praelatus; et secundum hoc debet prius dici
              praelato quam testibus ostendi aliis, ut quanto minus potest fieri, publicetur; et
              tunc praelatus adhibetur quasi unus de testibus. Talis enim debet esse ordo
              correptionis fraternae, quem Augustinus in regula tradit, ut cum quis oculi
              petulantiam, vel aliud peccatum quodcumque in fratre suo advertit, statim admonere
              debet, ne coepta progrediantur, sed de proximo corrigantur. Quod si post admonitionem
              iterum vel tertio id facere videatur, tunc debet quasi vulneratus sanandus
              manifestari. Sed antequam in publicum prodatur, quod fit cum Ecclesiae dicitur, prius
              debet alteri vel tertio demonstrari, quod est adhibere unum vel duos testes; et inter
              eos quibus ostendi debet, antequam aliis ostendatur, per quos convincendus est, si
              negaverit, prius praeposito debet ostendi post admonitionem, ut secretius correptus
              non innotescat ceteris. Et ita primo debet admoneri; secundo praelato ostendi; tertio
              testes adhiberi; quarto in publicum produci convincendus, si negaverit. Sed duo media
              dominus sub uno comprehendit.</p>

          </div>
          <div xml:id="ta-l4d19q2-Dd1e599">
            <head xml:id="ta-l4d19q2-Hd1e601">Quaestiuncula 3</head>
            <p xml:id="ta-l4d19q2-d1e604">Ad tertiam quaestionem dicendum, quod secundum Gregorium in pastorali,
                <quote xml:id="ta-l4d19q2-Qd1e606">nonnulla peccata sunt leviter corrigenda. Nam cum non malitia, sed ignorantia
                sola vel infirmitate delinquitur, necesse est ut magno moderamine ipsa delicti
                correptio temperetur (...). Nonnulla autem sunt vehementer increpanda, ut cum culpa
                ab auctore non agnoscitur quanti sit ponderis, ab increpantis ore sentiatur; et cum
                quis sibi malum quod perpetravit levigat, hoc contra se graviter ex corripientis
                asperitate pertimescat</quote>. Et quamvis ille loquatur de correptione quae
              praelatis competit, tamen etiam in correptione quae ab aliis fit, hoc est observandum;
              quamvis fraterna correptio semper magis debeat ad lenitatem accedere; quia non ex
              auctoritate officii, sed ex caritatis affectu exhibeatur.</p>
            <p xml:id="ta-l4d19q2-d1e610">Et per hoc patet solutio ad objecta.</p>
          </div>
        </div>
        <div xml:id="ta-l4d19q2-Dd1e616">
          <head xml:id="ta-l4d19q2-Hd1e618">Expositio textus</head>
          <p xml:id="ta-l4d19q2-d1e621"><quote xml:id="ta-l4d19q2-Qd1e622">Moyses et Aaron sacerdotes</quote>. Moyses sacerdos dicitur non officio
            oblationes offerendi, sed quia sacra primitus populo dedit immediate a Deo accepta,
            Psal. 98, 6: <quote xml:id="ta-l4d19q2-Qd1e625">Moyses et Aaron in sacerdotibus ejus. Cum esset pontifex anni
              illius, prophetavit</quote>. Sciendum, quod in verbo Caiphae fuerunt quatuor. Primo
            inspiratio immissa, per quam utilitas passionis Christi cordi ejus inspirata fuit a
            spiritu sancto; secundo intellectus quem ipse ex illa inspiratione concepit; tertio
            intentio exprimendi intellectum suum, et ad effectum perducendi; quarto verba ipsa
            prolata. Primum quidem fuit quaedam participatio prophetiae; secundum fuit falsus
            intellectus a seipso; tertium fuit iniqua intentio: quantum fuit vera locutio, quamvis
            non secundum intellectum ejus; et ideo primum fuit a spiritu sancto, non autem secundum,
            neque tertium; sed quartum aliqualiter fuit a spiritu sancto regulante verba illius ut
            consonarent inspirationi ab eo factae. <quote xml:id="ta-l4d19q2-Qd1e628">Nullus officio sacerdotis uti debet nisi
              immunis sit ab illis quae in aliis judicat</quote>. Hoc intelligendum est de
            mortalibus: quia sacerdos potest sine peccato de illis venialibus absolvere in quibus
            ipse est: quia per ea non redditur executione officii indignus. <quote xml:id="ta-l4d19q2-Qd1e631">Ideo liberavit
              peccatricem, quia non erat qui juste projiceret lapidem</quote>; idest, ex hoc
            occasionem liberationis ejus sumpsit. <quote xml:id="ta-l4d19q2-Qd1e634">Diligens ergo investigator sapienter
              interroget a peccatore quod forsitan ignorat, vel verecundia velit occultare</quote>.
            Sed contra, <quote xml:id="ta-l4d19q2-Qd1e637">defecerunt scrutantes scrutinio, qui scrutati sunt
              iniquitates</quote>, ut dicitur in Psal. 63. Ergo videtur quod sacerdos non debeat
            perscrutari conscientiam subditorum. Et dicendum, quod sacerdos debet perscrutari
            conscientiam peccatoris in confessione quasi medicus vulnus, et judex causam: quia
            frequenter quae prae confusione confitens taceret, interrogatus revelat. Sed tamen in
            interrogationibus faciendis tria sunt attendenda. Primo ut quilibet peccator
            interrogetur de peccatis quae consueverunt in hominibus illius conditionis abundare. Non
            enim oportet quod a milite quaeratur de peccato clericorum aut religiosorum, aut e
            converso. Secundo ut non fiat explicita interrogatio de peccatis, nisi de illis quae
            omnibus manifesta sunt; de aliis autem adinventionibus peccatorum ita debet a longinquo
            fieri interrogatio, ut si commisit, dicat; et si non commisit, non addiscat. Tertio ut
            de peccatis praecipue carnalibus non descendat nimis ad particulares circumstantias:
            quia hujusmodi delectabilia quanto magis in speciali considerantur, magis
            concupiscentiam nata sunt movere, ut dicitur in 3 Ethic.; et ideo potest contingere ut
            confessor talia quaerens et sibi et confitenti noceat; et sic quandoque deficiant in suo
            scrutinio iniquitates scrutantes. <quote xml:id="ta-l4d19q2-Qd1e641">Maledicam benedictionibus vestris</quote>, quae
            scilicet ita sunt vestrae quod non Dei.</p>
        </div>
      </div>

    </body>
  </text>
</TEI>